<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>MICHAEL CRICHTON</title>
    <meta name="generator" content="pdftohtml 0.36"/>
    <meta name="author" content="stevenlob"/>
    <meta name="date" content="2006-02-17T20:17:12+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<b class="calibre1">MICHAEL CRICHTON </b><p class="calibre2">
<b class="calibre1">JURASSIC PARK </b></p><p class="calibre2">
<b class="calibre1">(Jurassic Park, 1990) </b></p><p class="calibre2">
 </p><p class="calibre2">
Per A-M </p><p class="calibre2">
e </p><p class="calibre2">
T </p><p class="calibre2">
 </p><p class="calibre2">
<b class="calibre1">I </b></p><p class="calibre2">
 </p><p class="calibre2">
«I rettili sono ripugnanti a causa del loro corpo freddo, colorito pallido, scheletro cartilaginoso, pelle immonda, aspetto feroce, occhio calcolatore, odore sgradevole, voce stridula, tana squallida e terribile veleno; per questa ragione il Creatore non ha esercitato il suo potere per crearne una moltitudine.» </p><p class="calibre2">
LINNEO, 1797 </p><p class="calibre2">
 </p><p class="calibre2">
«Non si può eliminare una nuova forma di vita.» </p><p class="calibre2">
ERWIN CHARGAFF, 1972 </p><p class="calibre2">
 </p><p class="calibre2">
<b class="calibre1">Introduzione: </b></p><p class="calibre2">
<b class="calibre1">«L'INCIDENTE INGEN» </b></p><p class="calibre2">
 </p><p class="calibre2">
Negli ultimi decenni del ventesimo secolo si è verificata una febbre dell'oro scientifica di proporzioni inaudite: la furibonda e avventata corsa alla commercializzazione dell'ingegneria genetica. Questa impresa è stata portata avanti con tanta celerità, con un così scarno contributo di spiegazioni obiettive da precludere una piena comprensione della sua portata e delle sue implicazioni. </p><p class="calibre2">
La biotecnologia promette di essere la più grande rivoluzione nella storia dell'uomo. Entro la fine di questo decennio avrà di gran lunga sorpassato l'energia nucleare e i computer per quanto riguarda T'impatto sulla nostra vita quotidiana. Per citare le parole di un commentatore: «La biotecnologia trasformerà tutti gli aspetti della vita umana: l'assistenza medica, l'alimentazione, la salute, il modo di divertirsi, i nostri stessi corpi. Niente sarà più </p><p class="calibre2">
lo stesso. La biotecnologia cambierà letteralmente il volto del pianeta». Ma la rivoluzione biotecnologica si distingue dalle trasformazioni scientifiche del passato per tre aspetti essenziali. In primo luogo, la ricerca ha base ampia e diffusa. Gli Stati Uniti sono entrati nell'era atomica grazie al lavoro svolto in un solo centro di ricerca, Los Alamos. Sono entrati nell'era del computer grazie agli sforzi di una decina di aziende. Ma la ricerca biotecnologica, nei soli Stati Uniti, viene svolta in oltre 2000 laboratori. Cinquecento società investono in questa tecnologia cinque miliardi di dollari l'anno. </p><p class="calibre2">
In secondo luogo, gran parte della ricerca è insensata o futile. I tentativi di creare trote più chiare perché siano più facilmente visibili nei corsi d'acqua, o alberi quadrati per facilitare il commercio del legname, o cellule di profumo iniettabili che consentano di emanare in continuazione l'aroma preferito possono sembrare uno scherzo, ma sono mera realtà. Anzi, il fatto stesso che la biotecnologia possa essere applicata a industrie tradizionalmente soggette ai capricci della moda, come quelle dei cosmetici e del tempo libero, non fa che aumentare le preoccupazioni riguardo all'uso frivolo di questa nuova e potente tecnologia. In terzo luogo, si tratta di operazioni al di fuori di ogni controllo. Manca una qualsiasi supervisione. Non vi è alcuna legge federale in proposito. Né </p><p class="calibre2">
negli Stati Uniti, né nel resto del mondo vi è a questo riguardo una coerente politica governativa. E poiché i prodotti della biotecnologia vanno dai farmaci ai prodotti agricoli, alla neve artificiale, è difficile stabilire una politica intelligente. Ma ancor più preoccupante è il fatto che nessuno, tra gli stessi scienziati, abbia assunto una funzione vigilatrice. È straordinario come quasi tutti coloro che si occupano di genetica siano interessati all'aspetto commerciale. Non vi sono osservatori distaccati. Tutti hanno interessi precisi. </p><p class="calibre2">
 </p><p class="calibre2">
La commercializzazione della biologia molecolare è il più sorprendente evento etico nella storia delle scienze, e si è verificata con una rapidità stupefacente. Per quattrocento anni, dai tempi di Galileo, la scienza è sempre stata l'espressione di una libera e disinteressata indagine sui processi della natura. Gli scienziati hanno sempre ignorato i confini nazionali, tenendosi al di sopra delle transitorie questioni politiche e perfino delle guerre. Si sono sempre ribellati alla segretezza della ricerca e hanno persino sollevato obiezioni all'idea di brevettare le loro scoperte giacché consideravano la loro opera come un servigio reso all'umanità tutta. E, per molte generazioni, il lavoro dello scienziato ha, di fatto, conservato un carattere particolarmente altruistico. Quando, nel 1952, due giovani ricercatori che lavoravano in Inghilterra, James Watson e Francis Crick, hanno decifrato la struttura del DNA, il loro lavoro è stato salutato come un trionfo dello spirito umano, del secolare sforzo teso alla comprensione scientifica dell'universo. Si confidava che la loro scoperta sarebbe stata altruisticamente sviluppata a beneficio di tutta l'umanità. </p><p class="calibre2">
Ma non fu così. Trent'anni più tardi, quasi tutti i loro colleghi erano impegnati in imprese di tutt'altro genere. La ricerca nel campo della genetica molecolare era diventata un vasto giro d'affari, di molti miliardi di dollari, e questa svolta non risale al 1953, bensì all'aprile 1976. È infatti questa la data dell'ormai famosa riunione in cui l'imprenditore Robert Swanson incontrò Herbert Boyer, biochimico dell'Università della California. I due decisero di fondare una società per lo sfruttamento commerciale delle tecniche del DNA ricombinante messe a punto da Boyer. La Genentech, come venne chiamata, ben presto divenne la maggiore società </p><p class="calibre2">
nella neonata industria dell'ingegneria genetica. </p><p class="calibre2">
All'improvviso parve che tutti volessero arricchirsi. Praticamente non passava settimana senza che venisse fondata una nuova società e gli scienziati si precipitarono a sfruttare l'ingegneria genetica. Nel 1986 almeno 362 scienziati, di cui 64 appartenenti alla National Academy, erano consulenti fissi di società di biotecnologia. Il numero di chi possedeva azioni o svolgeva funzioni di consulenza saltuaria era di gran lunga superiore. È importante sottolineare quanto significativa sia stata questa svolta. In passato gli scienziati puri avevano un atteggiamento snobistico nei confronti degli affari. Ritenevano la corsa al denaro una cosa da bottegai, poco stimolante dal punto di vista intellettuale. E la ricerca al servizio dell'industria, sia pure presso i prestigiosi laboratori della Bell o della IBM, andava bene solo per chi non riusciva a entrare nel mondo accademico. Quindi l'atteggiamento degli scienziati puri nei confronti di chi era impegnato nella scienza applicata, o nell'industria in generale, era essenzialmente di critica. Il loro tradizionale antagonismo faceva sì che gli accademici non subissero la contaminazione dell'industria e, ogniqualvolta si scatenava un dibattito su questioni tecnologiche, non mancavano scienziati al di sopra delle parti in grado di discutere i problemi ai massimi livelli. Questo non è più vero. I biologi molecolari e gli istituti di ricerca privi di affiliazioni commerciali sono rarissimi. Il tempo andato è andato davvero. La ricerca genetica continua, a un ritmo più frenetico che mai. Ma viene svolta in segreto, a ritmo serrato e in nome del profitto. </p><p class="calibre2">
 </p><p class="calibre2">
È potenzialmente pericoloso che una rivoluzione di questa portata proceda senza alcuna tutela. È probabilmente inevitabile che queste condizioni finiscano col produrre una società ambiziosa come la International Genetic Technologies di Palo Alto. Né deve sorprendere che la crisi genetica provocata dalla InGen sia passata sotto silenzio. La ricerca si era compiuta in segreto, l'incidente ebbe luogo nelle regioni più remote dell'America Centrale e meno di venti persone furono coinvolte nella crisi. Di queste ne sopravvissero ben poche. </p><p class="calibre2">
Persino alla fine, quando il 5 ottobre 1989 la International Genetic Technologies si appellò al Tribunale di San Francisco chiedendo l'amministrazione controllata in base all'articolo 11 del Codice fallimentare, l'azione legale non ricevette molta attenzione da parte della stampa. Sembrava così </p><p class="calibre2">
banale: la InGen era la terza piccola società americana di bioingegneria fallita quell'anno, e la settima dal 1986. Pochi atti del processo vennero resi pubblici giacché i creditori erano consorzi di investitori giapponesi come Hamaguri e Densaka, società che tradizionalmente preferiscono evitare la pubblicità. Per evitare rivelazioni inopportune, Daniel Ross, dello studio legale Ross, Cowan e Stern, che rappresentava la InGen, funse anche da legale degli investitori giapponesi. E l'insolita petizione del viceconsole del Costa Rica venne ascoltata a porte chiuse. Non stupisce dunque che, nell'arco di un mese, le difficoltà della InGen venissero appianate in un clima di cordialità e discrezione. </p><p class="calibre2">
Gli individui a conoscenza di quell'accomodamento, inclusi gli illustri membri del comitato scientifico di consulenza, firmarono un accordo riservato e nessuno è disposto a raccontare quanto è avvenuto; ma molti dei principali protagonisti dell'«incidente InGen» non figurano tra i firmatari e sono stati disposti a parlare degli straordinari eventi culminati in quei tre giorni dell'agosto 1989, su una remota isola al largo delle sponde occidentali del Costa Rica. </p><p class="calibre2">
 </p><p class="calibre2">
<b class="calibre1">JURASSIC PARK </b></p><p class="calibre2">
<b class="calibre1"> </b></p><p class="calibre2">
<b class="calibre1">Prologo: </b></p><p class="calibre2">
<b class="calibre1">IL MORSO DEL RAPTOR </b></p><p class="calibre2">
 </p><p class="calibre2">
La pioggia tropicale cadeva in grandi scrosci torrenziali martellando il tetto di lamiera ondulata dell'ambulatorio, rombando lungo le grondaie di metallo per ruscellare poi sul terreno. Roberta Carter sospirò fissando fuori della finestra. Dall'ambulatorio riusciva a stento a intravedere la spiaggia e l'oceano sullo sfondo, avviluppati in una bassa nebbia. Non era quello che si era aspettata quando era venuta a Bahia Anasco, un villaggio di pescatori sul versante occidentale del Costa Rica, per passarvi due mesi in qualità </p><p class="calibre2">
di medico ospite. Bobbie Carter aveva immaginato di trovare sole e riposo dopo due estenuanti anni come medico ospedaliero al pronto soccorso del Michael Reese di Chicago. </p><p class="calibre2">
Era a Bahia Anasco da tre settimane. E non aveva mai smesso di piovere. Tutto il resto andava bene. Le piacevano l'isolamento di Bahia Anasco e la cordialità della sua gente. Il Costa Rica aveva una struttura sanitaria che figurava tra le prime venti del mondo, e persino in questo remoto villaggio marino l'ambulatorio era ben tenuto e fornito di tutto il necessario. L'infermiere che la assisteva, Manuel Aragon, era intelligente e preparato. Bobbie era in grado di esercitare la sua professione allo stesso livello di Chicago. </p><p class="calibre2">
Ma quella pioggia! Quella eterna e incessante pioggia! </p><p class="calibre2">
Manuel, all'altro capo della stanza, tese l'orecchio. </p><p class="calibre2">
«Ascolti», disse. </p><p class="calibre2">
«La sento, eccome, mi creda», rispose Bobbie. </p><p class="calibre2">
«No.  <i class="calibre3">Ascolti</i>» <i class="calibre3">. </i> </p><p class="calibre2">
E allora lo colse anche lei, un altro rumore che si fondeva con quello della pioggia, un mormorio più sordo, un crescendo che diventava sempre più distinguibile: il ritmico martellare di un elicottero.  <i class="calibre3">Come fanno a vola-</i> <i class="calibre3">re con questo tempaccio</i>,  <i class="calibre3"> </i> pensò Bobbie. Ma il rumore continuò a intensificarsi sino a che l'elicottero scese sotto la cortina di nebbia e rombò sopra di loro, descrisse un cerchio e tornò alla posizione precedente. Bobbie vide l'elicottero sorvolare di nuovo le acque, sopra i pescherecci, per poi procedere di lato verso la traballante struttura di legno del molo e tornare verso la spiaggia. </p><p class="calibre2">
Stava cercando un punto in cui atterrare. </p><p class="calibre2">
Era un Sikorsky con un'ampia cabina, ornato sul fianco da una striscia blu interrotta dalla scritta: «InGen Construction». Era il nome dell'impresa edile che stava costruendo un nuovo insediamento turistico su una delle isole al largo della costa. Si diceva che il progetto fosse grandioso e molto complesso; una buona fetta della popolazione del luogo era impegnata nelle opere edilizie che ormai andavano avanti da più di due anni. Bobbie si immaginava già il risultato: uno di quegli sterminati villaggi turistici con piscine e campi da tennis, in cui gli ospiti potevano divertirsi e bere Daiquiri senza venire mai a contatto con la vera vita del paese. Bobbie si chiese cosa mai potesse esservi di così urgente in quell'isola da spingere un elicottero a volare con un tempo così. Oltre il parabrezza vide il pilota tirare un sospiro di sollievo quando l'elicottero toccò la sabbia bagnata della spiaggia. Balzarono fuori uomini in divisa che aprirono il grande portello laterale. Sentì grida frenetiche in spagnolo e Manuel le diede una gomitata. Stavano cercando un medico. </p><p class="calibre2">
 </p><p class="calibre2">
Due neri dell'equipaggio le portarono incontro un corpo esanime, mentre un bianco sbraitava ordini. Il bianco indossava una cerata gialla. Dal berretto da baseball con il logo dei Mets sbucavano ciuffi di capelli rossi. «C'è </p><p class="calibre2">
un medico da queste parti?», le chiese mentre accorreva. </p><p class="calibre2">
«Sono la dottoressa Carter», disse lei. Grevi goccioloni di pioggia le sferzavano il capo e le spalle. L'uomo dai capelli rossi la guardò aggrottando la fronte. Bobbie indossava jeans tagliati al ginocchio e una canottiera. Gettato negligentemente sulla spalla, portava uno stetoscopio la cui parte metallica era già arrugginita per l'aria salmastra. </p><p class="calibre2">
«Ed Regis. Abbiamo un uomo in gravi condizioni, dottoressa». </p><p class="calibre2">
«In tal caso farebbe meglio a portarlo a San José», rispose lei. San José </p><p class="calibre2">
era la capitale, a soli venti minuti di lì. </p><p class="calibre2">
«Lo avremmo fatto, ma con questo tempo non possiamo sorvolare le montagne. Deve prestargli soccorso qui». </p><p class="calibre2">
Bobbie si mise a correre a fianco al ferito mentre lo portavano alla clinica. Il ragazzo non doveva avere più di diciotto anni. Sollevata la camicia intrisa di sangue, vide un grande taglio sulla spalla e un altro sulla coscia. </p><p class="calibre2">
«Cosa gli è successo?». </p><p class="calibre2">
«Un incidente sul lavoro», gridò Ed. «È caduto. E una scavatrice gli è </p><p class="calibre2">
passata addosso». </p><p class="calibre2">
Il ragazzo era pallido, tremante e privo di sensi. </p><p class="calibre2">
Manuel, accanto alla porta verde bandiera dell'ambulatorio, si sbracciava indicando l'accesso. Gli uomini portarono dentro il ragazzo e lo deposero sul lettino in mezzo all'infermeria. Manuel preparò una flebo e Bobbie puntò una lampada sul ragazzo, chinandosi per esaminare le ferite. Capì </p><p class="calibre2">
subito che le prospettive non erano rosee. Quasi sicuramente sarebbe morto. Una grande ferita lacero-contusa correva dalla spalla al torso, coi labbri sfrangiati come se la carne fosse stata strappata. In mezzo, là dove la spalla era lussata, si vedevano le ossa. Una seconda ferita aveva inciso lo spesso muscolo della coscia sino a esporre la pulsante arteria femorale. Di primo acchito Bobbie ebbe l'impressione che la gamba del ragazzo fosse stata lacerata fino all'osso. </p><p class="calibre2">
«Mi dica qualcosa di più dell'incidente», si informò Bobbie. </p><p class="calibre2">
«Non l'ho visto», rispose Ed. «Mi hanno raccontato che è stato trascinato dalla scavatrice». </p><p class="calibre2">
«Questo ha l'aria di esser stato sbranato», disse Bobbie esplorando le ferite. Come quasi tutti i medici abituati al servizio di pronto soccorso, ricordava fin nei particolari persino i pazienti che aveva curato diversi anni prima. Aveva visto due casi di aggressione da parte di animali: uno era un bambino di due anni attaccato da un cane Rotweiler, l'altro l'inserviente ubriaco di un circo che si era imbattuto in una tigre del Bengala. Le ferite in entrambi i casi erano simili a queste. Recavano il marchio tipico dell'aggressione animale. </p><p class="calibre2">
«Sbranato?», disse Ed. «No, no. È stata una scavatrice, mi creda». Mentre parlava si leccò le labbra. Era nervoso e irritato, quasi avesse commesso un'infrazione. Bobbie si chiese come mai. Se si avvalevano di manodopera locale non qualificata, gli incidenti dovevano essere all'ordine del giorno. </p><p class="calibre2">
«Procedo con l'irrigazione delle ferite?», chiese Manuel. </p><p class="calibre2">
«Sì, dopo l'anestesia locale», rispose. </p><p class="calibre2">
Si chinò per esplorare la ferita con la punta delle dita. Se fosse stato travolto da una scavatrice, la terra sarebbe penetrata a fondo nella carne. Ma non vi era traccia di terra: solo una schiuma viscida e scivolosa. E la ferita aveva uno strano odore di marcio, un odore di decomposizione e di morte. Bobbie non aveva mai sentito un fetore del genere. </p><p class="calibre2">
«A quando risale l'incidente?». </p><p class="calibre2">
«A un'ora fa». </p><p class="calibre2">
Notò, per la seconda volta, quanto fosse teso Ed Regis. Era uno di quei tipi decisi e nervosi. E non sembrava affatto un capocantiere. Semmai, aveva un piglio dirigenziale. Chiaramente la situazione era al di là del suo controllo. </p><p class="calibre2">
La dottoressa Carter tornò a esaminare le ferite. Non le sembravano affatto il risultato di una lesione traumatica provocata da una macchina. Qualcosa non quadrava. Nessuna traccia di terra nella ferita e nessuna concomitante contusione o frattura. Le lesioni provocate da una macchina - un incidente d'auto, o di fabbrica - quasi fatalmente comportano segni trauma-tici, che qui, invece, brillavano per la loro assenza. Mentre la pelle della vittima era lacerata - strappata - sulla spalla e sulla coscia. Il ragazzo aveva proprio l'aria di essere stato sbranato. Ma, d'altra parte, il resto del corpo era intatto, cosa insolita per un'aggressione animale. Bobbie guardò di nuovo la testa, le braccia, le mani... Ebbe un brivido guardando le mani del ragazzo. Aveva le palme e gli avambracci coperti di tagli e contusioni. Bobbie aveva esercitato abbastanza a Chicago per capire che cosa significassero. </p><p class="calibre2">
«Bene», disse. «Aspetti fuori». </p><p class="calibre2">
«Perché?», chiese Ed, allarmato. Quella non gli era piaciuta. </p><p class="calibre2">
«Vuole o no che aiuti il ragazzo?», ribatté lei, spingendolo verso la porta e sbattendogliela in faccia. La faccenda le puzzava, anche se non riusciva a spiegarsela a dovere. Manuel ebbe un attimo di esitazione: «Devo procedere con l'irrigazione?». </p><p class="calibre2">
«Sì», rispose lei. Prese la piccola Olympus automatica e scattò alcune foto delle ferite, spostando la lampada per ottenere immagini più chiare. Sembrano davvero morsi, pensò. Poi, a un gemito del ragazzo, posò la macchina fotografica e si chinò su di lui. Le labbra del ferito si mossero, articolando suoni impastati. </p><p class="calibre2">
« <i class="calibre3">Raptor</i>»,  <i class="calibre3"> </i> disse. « <i class="calibre3">Lo sa raptor... </i>» <i class="calibre3">.</i> A quelle parole Manuel si irrigidì e, inorridito, si scostò dal lettino. </p><p class="calibre2">
«Che cosa vuol dire?», chiese Bobbie. </p><p class="calibre2">
Manuel scosse il capo. «Non so, dottore.  <i class="calibre3">Lo sa raptor. No es Español</i>» <i class="calibre3">. </i> </p><p class="calibre2">
«Davvero?». Eppure alle sue orecchie era parso proprio spagnolo. «E allora continui a lavare le ferite, per favore». </p><p class="calibre2">
«No, dottore». Arricciò il naso. «Odore cattivo». E si fece il segno della croce. </p><p class="calibre2">
Bobbie abbassò gli occhi sulla viscida schiuma che copriva le ferite. La toccò e la sfregò tra le dita. Era molto simile a saliva... Le labbra del ragazzo si mossero. «Raptor», sussurrò. Inorridito, Manuel disse: «Lo ha morso». </p><p class="calibre2">
«Che cosa lo ha morso?». </p><p class="calibre2">
«Il raptor». </p><p class="calibre2">
«Che cos'è un raptor?». </p><p class="calibre2">
«Vuol dire  <i class="calibre3">hupia</i>» <i class="calibre3">. </i> </p><p class="calibre2">
Bobbie aggrottò la fronte. I costaricani non erano particolarmente superstiziosi, ma la parola  <i class="calibre3">hupia </i> non le era nuova, avendola già sentita circolare nel villaggio. Indicava i fantasmi della notte, i vampiri senza volto che ra-pivano i bambini. Secondo la leggenda, un tempo gli  <i class="calibre3">hupia  </i> abitavano le zone montuose del paese, ma ora si erano trasferiti nelle isole. Manuel si era fatto ancor più da parte, continuando a borbottare e a farsi il segno della croce. «Quest'odore non è normale», disse. «Sono gli  <i class="calibre3">hu-</i> <i class="calibre3">pia</i>» <i class="calibre3">. </i> </p><p class="calibre2">
Bobbie stava per ordinargli di tornare all'opera quando il paziente aprì </p><p class="calibre2">
gli occhi e si drizzò a sedere sul lettino. Manuel lanciò un grido di terrore. Il ferito gemette e girò la testa a destra e a sinistra dilatando gli occhi, poi, di colpo, vomitò sangue in getti violenti. Subito dopo ebbe un attacco di convulsioni: Bobbie cercò di trattenere quel corpo sussultante che tuttavia schizzò dal lettino sul pavimento di cemento. Vomitò ancora. Il sangue era ovunque. Ed aprì la porta chiedendo: «Che diavolo succede?», ma quando vide il sangue distolse il capo portandosi la mano alla bocca. Bobbie allungò la mano per prendere una linguetta da infilare tra le mascelle contratte del ragazzo, ma, nell'istante stesso in cui compiva quel gesto, ne comprese l'inutilità: il ragazzo, con un ultimo spasmo, si distese e giacque immobile. </p><p class="calibre2">
Bobbie si chinò per tentare la respirazione bocca a bocca ma Manuel l'afferrò alla spalla, e la costrinse a rialzarsi. </p><p class="calibre2">
«No», disse. «L'  <i class="calibre3">hupia </i> si trasferirà». </p><p class="calibre2">
«Manuel, per l'amor di Dio...». </p><p class="calibre2">
« <i class="calibre3">No</i>». La fissò con aria truce. «No. Lei non capisce queste cose». Bobbie guardò il corpo sul pavimento e capì che la cosa ormai non aveva più importanza; non c'era alcuna possibilità di rianimarlo. Manuel chiamò gli uomini, che rientrarono nell'infermeria per portare via il cadavere; ricomparve anche Ed, il quale, passandosi il dorso della mano sulla bocca, borbottò: «Sono certo che avete fatto tutto il possibile». Bobbie seguì con lo sguardo gli uomini che riportavano il corpo sull'elicottero che si levò poi fragorosamente alto nel cielo. </p><p class="calibre2">
«Meglio così», disse Manuel. </p><p class="calibre2">
Bobbie stava pensando alle mani del ragazzo. Erano coperte di tagli e contusioni, il quadro caratteristico delle ferite che si riportano nel difendersi da un'aggressione. Era quasi sicura che non fosse stato vittima di un incidente sul lavoro; era stato aggredito e aveva teso le mani per proteggersi. </p><p class="calibre2">
«Dov'è quest'isola da cui sono venuti?», chiese. </p><p class="calibre2">
«Nell'oceano. A cento, centoventi miglia dalla costa». </p><p class="calibre2">
«Una bella distanza per un villaggio turistico», commentò lei. Manuel guardò l'elicottero. «Spero che non tornino mai più». Be', pensò Bobbie, perlomeno aveva le foto. Ma quando si girò verso il tavolo scoprì che la macchina fotografica era scomparsa. </p><p class="calibre2">
 </p><p class="calibre2">
La notte, la pioggia finalmente cessò. Sola nella sua camera dietro l'ambulatorio, Bobbie consultò il suo sgualcito dizionario tascabile di spagnolo. Il ragazzo aveva detto «raptor» e, nonostante i dinieghi di Manuel, lei sospettava che fosse proprio una parola spagnola. E infatti la trovò sul dizionario. Voleva dire «rapitore» o «predone». Questo la fece riflettere. Il significato del termine era stranamente vicino a quello di  <i class="calibre3">hupia. </i> Naturalmente lei non credeva in quelle superstizioni. E </p><p class="calibre2">
non era certo stato un fantasma a lacerare quelle mani. Che cosa aveva cercato di dirle il ragazzo? </p><p class="calibre2">
Udì dei gemiti dalla camera accanto. Una donna del villaggio era nel primo stadio del parto, assistita da Elena Morales, la levatrice del posto. Bobbie entrò nell'ambulatorio e, con un cenno, invitò Elena a uscire per un attimo. </p><p class="calibre2">
«Elena...». </p><p class="calibre2">
«Sì, dottoressa?». </p><p class="calibre2">
«Lei sa che cos'è un "raptor"?». </p><p class="calibre2">
Elena era una donna robusta e assennata, sulla sessantina, coi capelli grigi e l'aria di chi sa il fatto suo. Sotto la volta stellata del cielo, si accigliò </p><p class="calibre2">
e disse: «Raptor?». </p><p class="calibre2">
«Sì. Conosce questa parola?». </p><p class="calibre2">
«Sì». Elena annuì. «Indica una... persona che viene nella notte a rapire i bambini». </p><p class="calibre2">
«Un rapitore di bambini?». </p><p class="calibre2">
«Sì». </p><p class="calibre2">
«Un  <i class="calibre3">hupia</i>?» <i class="calibre3">. </i> </p><p class="calibre2">
Il suo atteggiamento mutò di colpo. «Non dica questa parola, dottoressa». </p><p class="calibre2">
«Perché no?». </p><p class="calibre2">
«Non parli di  <i class="calibre3">hupia  </i> in questo momento», disse Elena con tono deciso indicando la direzione da cui provenivano i gemiti della partoriente. «Non è opportuno dirlo adesso». </p><p class="calibre2">
«Ma un raptor azzanna e lacera le sue vittime?». </p><p class="calibre2">
«Azzanna e lacera?», chiese Elena, perplessa. «No, dottoressa. Niente del genere. Un raptor è un uomo che rapisce un neonato». Sembrava che quella conversazione la irritasse e non vedesse l'ora di chiuderla. Si in-camminò verso l'ambulatorio. «La chiamerò per il parto, dottoressa. Credo che ci vorrà ancora un'ora, forse due». </p><p class="calibre2">
Bobbie guardò le stelle e ascoltò il quieto fruscio delle onde che si frangevano sulla spiaggia. Nell'oscurità intravide le ombre dei pescherecci all'ancora. Era tutto così tranquillo, così normale, che le parve stupido parlare di vampiri e di neonati rapiti. Tornò in camera e di nuovo le venne in mente l'insistenza con cui Manuel aveva negato che si trattasse di una parola spagnola. Spinta dalla curiosità, consultò la sezione Inglese-Spagnolo del dizionario e la trovò anche lì: </p><p class="calibre2">
 </p><p class="calibre2">
<b class="calibre1">raptor</b>, sostantivo [dal latino  <i class="calibre3">raptor</i>,  <i class="calibre3"> </i> rapitore]: uccello rapace. </p><p class="calibre2">
 </p><p class="calibre2">
<b class="calibre1">PRIMA ITERAZIONE </b></p><p class="calibre2">
 </p><p class="calibre2">
«Le configurazioni iniziali della curva frattale offrono scarse indicazioni sulla struttura matematica sottostante». </p><h1 class="calibre4">IAN MALCOLM </h1><p class="calibre2">
 </p><p class="calibre2">
<b class="calibre1">IL PARADISO, QUASI </b></p><p class="calibre2">
 </p><p class="calibre2">
Mike Bowman fischiettava allegramente mentre, a bordo di una Land Rover, attraversava la Riserva Biologica di Cabo Bianco, nel Costa Rica occidentale. Era una splendida mattinata di fine luglio, e la strada era spettacolare: seguiva l'orlo di una scogliera che sovrastava la giungla e le acque blu del Pacifico. A detta delle guide, Cabo Bianco era un'intatta distesa selvaggia, una specie di paradiso. Quella vista diede a Bowman la sensazione che, forse, la sua vacanza poteva ancora essere salvata. Bowman, un trentaseienne imprenditore edile di Dallas, era venuto in Costa Rica con la moglie e la figlia per trascorrervi due settimane. Il viaggio, di fatto, era stato un'idea di sua moglie; per settimane Ellen gli aveva decantato le meraviglie dei parchi nazionali del Costa Rica, insistendo su quanto sarebbero piaciuti a Tina. Giunti sul posto, venne fuori che Ellen aveva prenotato un intervento presso un chirurgo plastico di San José. Era la prima volta che Bowman sentiva parlare delle eccellenti ed economiche prestazioni di chirurgia estetica offerte in Costa Rica e delle lussuose cliniche private di San José. Naturalmente c'era stato un epico scontro tra i coniugi. Mike si sentiva raggirato, cosa peraltro vera, e oppose un netto diniego all'intervento chirurgico. E poi era ridicolo: Ellen aveva solo trent'anni ed era una splendida donna. Diamine, era stata eletta reginetta di bellezza a Rice, il suo vecchio college, e da allora non erano neppure passati dieci anni. Ma Ellen era tormentata dall'insicurezza. Da qualche anno non faceva che paventare la sfioritura della sua bellezza. </p><p class="calibre2">
Senza contare tutto il resto. </p><p class="calibre2">
La Land Rover sobbalzò su una buca schizzando fango. Sul sedile accanto Ellen disse: «Mike, sei sicuro che sia la strada giusta? Sono ore che non vediamo anima viva». </p><p class="calibre2">
«Abbiamo incrociato un'auto un quarto d'ora fa», le ricordò lui. «Quella azzurra, hai presente?». </p><p class="calibre2">
«Andava nella direzione opposta...». </p><p class="calibre2">
«Tesoro, volevi una spiaggia deserta», disse il marito, «e l'avrai». Ellen scosse il capo, scettica. «Spero che tu abbia ragione». </p><p class="calibre2">
«Sì, papà, spero che tu abbia ragione», disse Christina dal sedile posteriore. La bimba aveva otto anni. </p><p class="calibre2">
«Abbiate fiducia». Guidò in silenzio per qualche istante. «È stupendo, vero? Guardate che panorama. È fantastico». </p><p class="calibre2">
«Non male», disse Tina. </p><p class="calibre2">
La moglie tirò fuori un astuccetto per la cipria e si guardò allo specchio, passandosi le dita sotto gli occhi. Sospirò e ripose l'astuccio. Arrivarono a una discesa e Bowman si concentrò sulla guida. All'improvviso una piccola sagoma nera schizzò attraverso la strada e Tina gridò: </p><p class="calibre2">
«Guarda! Guarda!». L'ombra svanì nella giungla. </p><p class="calibre2">
«Che cos'era?», chiese Ellen. «Una scimmia?». </p><p class="calibre2">
«Forse una scimmia dalla testa di morto», disse Bowman. </p><p class="calibre2">
«Posso metterla nella lista?», chiese Tina tirando fuori una matita. Stava facendo un elenco di tutti gli animali visti durante il viaggio per presentarlo poi, al ritorno, a scuola. </p><p class="calibre2">
«Non saprei», disse Mike, incerto. </p><p class="calibre2">
Tina consultò le immagini riprodotte nella guida. «Non penso che fosse una scimmia dalla testa di morto», disse. «Credo che si trattasse di un'altra aluatta». Durante il viaggio ne avevano viste parecchie di quella specie. </p><p class="calibre2">
«Ehi», disse la bimba con tono più speranzoso. «Secondo questo libro, </p><p class="calibre2">
"le spiagge di Cabo Bianco ospitano molte specie di animali selvatici, tra cui le aluatte e le scimmie leonine, i bradipi tridattilo e il coatamundis". Pensi che incontreremo un bradipo tridattilo, papà?». </p><p class="calibre2">
«Scommetto di sì». </p><p class="calibre2">
«Davvero?». </p><p class="calibre2">
«Basta che tu dia un'occhiata allo specchio». </p><p class="calibre2">
«Che spiritoso, papà». </p><p class="calibre2">
La pista procedeva in discesa attraverso la giungla, verso l'oceano. Quando finalmente raggiunsero la spiaggia, Mike Bowman si sentì un eroe: una mezzaluna di sabbia bianca, lunga tre chilometri, completamente deserta. Parcheggiò la Land Rover all'ombra delle palme che orlavano la spiaggia e tirò fuori la borsa da picnic. Ellen s'infilò il costume da bagno dicendo: «Davvero non so come farò a perdere tutti questi chili di troppo». </p><p class="calibre2">
«Sei fantastica, tesoro». In realtà gli sembrava troppo magra, ma aveva imparato che era meglio tacere a quel proposito. </p><p class="calibre2">
Tina stava già correndo lungo la spiaggia. </p><p class="calibre2">
«Ricordati che devi mettere la crema contro le scottature», gridò Ellen. </p><p class="calibre2">
«Dopo», rispose Tina, ancora in piena corsa. «Vado a vedere se trovo un bradipo». </p><p class="calibre2">
Ellen guardò la spiaggia e gli alberi. «Non sarà pericoloso?». </p><p class="calibre2">
«Tesoro, qui non c'è nessuno nel raggio di chilometri», disse Mike. </p><p class="calibre2">
«E i serpenti?». </p><p class="calibre2">
«Oh, per l'amor di Dio!», sbottò Mike. «Sulla spiaggia non ci sono serpenti». </p><p class="calibre2">
«Be', potrebbero esserci». </p><p class="calibre2">
«Tesoro, i serpenti sono animali a sangue freddo. Sono rettili. Non possono controllare la loro temperatura corporea. Quella sabbia ha una temperatura di almeno trentacinque gradi. Se un serpente vi si avventurasse, andrebbe arrosto. Credimi. Sulla spiaggia non ci sono serpenti». Seguì con lo sguardo la figlia che trottava lungo la spiaggia, un puntolino nero sulla sabbia bianca. </p><p class="calibre2">
«Lasciala andare. Lascia che si diverta». </p><p class="calibre2">
Passò un braccio intorno alla vita della moglie. </p><p class="calibre2">
 </p><p class="calibre2">
Tina corse sino allo sfinimento, poi si buttò sulla sabbia e allegramente rotolò sino alla battigia. L'acqua era tiepida, increspata da piccole onde. La bimba rimase seduta per un po' a riprendere fiato e poi si volse a guardare i genitori e l'auto per vedere quanta distanza avesse percorso. La madre agitò il braccio invitandola a tornare. Tina ricambiò il cenno, fingendo di non aver capito. Non voleva mettersi la crema antisolare. E </p><p class="calibre2">
non voleva tornare dai genitori e sentire la madre che parlava di diete di-magranti. Voleva restare proprio lì, e magari vedere un bradipo. Alcuni giorni prima Tina aveva visto un bradipo allo zoo di San José. Le ricordava certi pupazzi di uno show televisivo, e le era parso del tutto innocuo. Comunque non si muoveva a gran velocità e quindi avrebbe potuto senz'altro sfuggirgli. </p><p class="calibre2">
Ora la madre la stava chiamando e Tina decise di allontanarsi dal sole e dall'acqua riparandosi all'ombra dei palmizi. Le fronde delle palme sovrastavano un groviglio di radici bitorzolute di mangrovia che impediva l'accesso all'interno dell'isola. Tina sedette a terra e scalciò le foglie secche di mangrovia. Sulla sabbia vide molte impronte di uccelli. Il Costa Rica era famosa per gli uccelli. Le guide sostenevano che in quel paese il numero delle specie di uccelli era triplo rispetto a quello degli Stati Uniti e del Canada messi assieme. Ma a Tina i volatili non erano mai sembrati molto interessanti. La sabbia era disseminata delle impronte a tre dita degli uccelli. Alcune erano piccole, così lievi che si vedevano appena. Altre, più grandi, affondavano nella sabbia. Tina stava contemplando oziosamente le tracce quando, dal folto della mangrovia, udì un pigolio seguito da un fruscio. La fonte del rumore era molto vicina. Ma i bradipi pigolano? Tina pensava di no, ma non ne era sicura. Il pigolio doveva essere di un uccello marino. La bimba rimase in ascolto immobile, muta: di nuovo percepì il fruscio e infine individuò la fonte dei rumori. A pochi metri di distanza, un lucertolone sbucò dalle radici di mangrovia e la scrutò. Tina trattenne il fiato. Un animale nuovo per la sua lista! Il lucertolone si alzò sulle zampe posteriori puntellandosi sulla spessa coda e guardò la bambina. Verde scuro con strisce brune lungo il dorso, così sollevato era alto una trentina di centimetri. Le corte zampe anteriori terminavano con dita da rettile che annaspavano nell'aria. Quando la vide drizzò la testa. A Tina l'animale parve molto grazioso. Una specie di grossa salamandra. Alzò la mano e agitò le dita. </p><p class="calibre2">
Il lucertolone non si spaventò. Venne verso di lei avanzando sulle zampe posteriori. Non era più grosso di un pollo e, proprio come un pollo, dondolava la testa nel camminare. Tina pensò che sarebbe stato un ottimo animale da compagnia. Notò che il rettile lasciava orme a tre dita, proprio come quelle degli uccelli. Il lucertolone si fece ancor più vicino a Tina. La bimba si stupì che le si avvicinasse tanto, ma poi si ricordò che quello era un parco nazionale. Tutti gli animali dei parchi probabilmente sapevano di essere specie protette. Il lucertolone doveva essere domestico. Forse si aspettava che lei gli desse qualcosa da mangiare. Disgraziatamente non aveva nulla con sé. Tese la mano con la palma aperta per mostrare che non aveva cibo. Il lucertolone si fermò, inclinò il capo, e pigolò. </p><p class="calibre2">
«Mi spiace», disse Tina. «Non ho proprio niente». </p><p class="calibre2">
Poi, senza alcun preavviso, il lucertolone balzò verso la mano tesa della bimba. Tina sentì le zampette pizzicarle il palmo e avvertì l'inaspettato peso dell'animale gravare sul braccio. Il rettile si arrampicò lungo il braccio puntando al viso. </p><p class="calibre2">
 </p><p class="calibre2">
«Vorrei averla sott'occhio», disse Ellen, socchiudendo le palpebre. </p><p class="calibre2">
«Vorrei solo poterla vedere». </p><p class="calibre2">
«Sono sicuro che non corre alcun pericolo», disse Mike frugando nelle provviste fornite dall'albergo. C'erano un pollo alla griglia dall'aria poco invitante e una specie di calzone con un ripieno di carne. Di sicuro Ellen non ne avrebbe assaggiato neppure un boccone. </p><p class="calibre2">
«Non si allontanerà mica dalla spiaggia?», chiese Ellen. </p><p class="calibre2">
«Non credo proprio, tesoro». </p><p class="calibre2">
«Mi sento così isolata qui», disse Ellen. </p><p class="calibre2">
«Non era quello che volevi?», disse Mike, esasperato. </p><p class="calibre2">
«Sì». </p><p class="calibre2">
«E allora cosa c'è che non va?». </p><p class="calibre2">
«Vorrei solo averla sott'occhio», disse Ellen. </p><p class="calibre2">
Poi, portata dal vento della spiaggia, udirono la voce della figlia. Stava urlando. </p><p class="calibre2">
 </p><p class="calibre2">
<b class="calibre1">PUNTARENAS </b></p><p class="calibre2">
 </p><p class="calibre2">
«Ora sta meglio», disse il dottor Cruz, abbassando il lembo della tenda a ossigeno sotto la quale Tina dormiva. Mike Bowman era seduto al capezzale della figlia. Il dottore aveva l'aria di sapere il fatto suo; parlava un inglese impeccabile, frutto degli internati fatti in ospedali di Londra e di Baltimora. Era la professionalità personificata e la Clinica Santa Maria, il moderno ospedale di Puntarenas, era lindo ed efficiente. Ma nonostante tutto, Mike si sentiva nervoso. Nulla poteva cancellare il fatto che la sua unica figlia era in gravi condizioni e, per giunta, lontana da casa. </p><p class="calibre2">
Quando Mike l'aveva raggiunta, Tina urlava disperatamente. Aveva il braccio sinistro tutto insanguinato, coperto da miriadi di piccole morsicature, grandi quanto l'impronta di un pollice. E sulla pelle c'erano chiazze di schiuma viscosa, simile a saliva. </p><p class="calibre2">
L'aveva portata in braccio lungo la spiaggia. Quasi immediatamente il braccio aveva cominciato ad arrossarsi e a gonfiarsi, e Mike non avrebbe mai più scordato la frenetica corsa verso la civiltà, con la Land Rover che slittava sul fondo fangoso e accidentato, mentre la figlia urlava per la paura e per il dolore, e il braccio diventava sempre più tumefatto e rosso. Ancor prima di arrivare al limitare del parco, il gonfiore si era diffuso sino al collo e Tina aveva cominciato a respirare a fatica... </p><p class="calibre2">
«Starà meglio adesso?», chiese Ellen guardando attraverso il telo di plastica della tenda. </p><p class="calibre2">
«Credo di sì», rispose il dottor Cruz. «Le ho somministrato un'altra dose massiccia di steroidi e adesso respira con maggiore facilità. Come vede, la tumefazione del braccio si è notevolmente ridotta». </p><p class="calibre2">
«E a proposito di quei morsi...», disse Mike Bowman. </p><p class="calibre2">
«Non abbiamo ancora nessun elemento di identificazione», rispose il dottore. «Io personalmente non ho mai visto morsi del genere. Ma, come noterà, stanno già sparendo. Ora è difficile distinguerli. Per fortuna ho scattato alcune foto per avere una documentazione. E ho raccolto campioni di quella saliva appiccicosa... uno da analizzare qui e l'altro da spedire a San José. E ne surgeleremo un terzo in caso dovessimo averne bisogno. Ha il disegno fatto dalla bambina?». </p><p class="calibre2">
«Sì», rispose Bowman tendendo al medico il disegno che Tina aveva tracciato su richiesta degli impiegati dell'accettazione. </p><p class="calibre2">
«È questo l'animale che l'ha morsa?», chiese il dottor Cruz. </p><p class="calibre2">
«Sì», rispose Mike Bowman. «Ha detto che era un lucertolone verde delle dimensioni di un pollo o di un corvo». </p><p class="calibre2">
«Non mi risulta che ci siano lucertoloni del genere», disse il medico. </p><p class="calibre2">
«Lo ha disegnato ritto sulle zampe posteriori...». </p><p class="calibre2">
«Proprio così», confermò Mike Bowman. «Ha detto che camminava sulle zampe posteriori». Il medico aggrottò la fronte e continuò a fissare il disegno. «Non sono un esperto. Ho chiesto al dottor Gutierrez di fare un salto qui. È ricercatore capo alla Riserva Biologica di Carara, all'altro capo della baia. Forse sarà </p><p class="calibre2">
in grado di identificare quest'animale». </p><p class="calibre2">
«Non c'è nessuno di Cabo Bianco?», chiese Bowman. «È là che è stata morsa». </p><p class="calibre2">
«Purtroppo no», rispose il dottor Cruz. «Cabo Bianco non ha addetti fissi, è tanto che non ci lavorano ricercatori. È probabile che su quella spiaggia non si sia avventurato nessuno per mesi e mesi prima del vostro arrivo. Ma sono certo che il dottor Gutierrez potrà darvi le delucidazioni necessarie». Il dottor Gutierrez era un uomo barbuto che indossava bermuda e camicia color cachi. La sorpresa fu che era un americano. Quando venne presentato ai Bowman, disse con un amabile accento meridionale: «Signori Bowman, lieto di conoscervi. Come va?», dopodiché spiegò che era un biologo di Yale che da cinque anni lavorava in Costa Rica. Marty Gutierrez portava occhiali con la montatura di metallo e aveva un modo di fare pedantesco e meticoloso all'eccesso, ma Mike Bowman dovette ammettere che esaminò Tina a fondo, sollevandole delicatamente il braccio e scrutando ogni singolo morso alla luce di una minuscola torcia. Misurò i morsi con un piccolo regolo tascabile. Dopo un po', Gutierrez si raddrizzò annuendo col capo come se avesse capito qualcosa. Poi esaminò le foto scattate con la Polaroid e pose diverse domande riguardo la saliva che, come venne a sapere dal dottor Cruz, era ancora all'esame del laboratorio. Infine si rivolse ai Bowman, rimasti in nervosa attesa. «Credo che tutto andrà per il meglio», disse. «Vi consiglio di rilassarvi. Voglio solo chiarire alcuni particolari», disse prendendo appunti con una calligrafia precisa. </p><p class="calibre2">
«Vostra figlia sostiene di essere stata morsa da un lucertolone verde, alto circa trenta centimetri, che è sbucato sulla spiaggia dalla palude di mangrovie camminando sulle zampe posteriori?». </p><p class="calibre2">
«Proprio così». </p><p class="calibre2">
«E il lucertolone ha emesso dei suoni?». </p><p class="calibre2">
«Tina ha detto che pigolava o squittiva». </p><p class="calibre2">
«Un suono da topo, potremmo dire?». </p><p class="calibre2">
«Sì». </p><p class="calibre2">
«Bene», disse Gutierrez, «conosco questo lucertolone». Spiegò che delle 6.000 specie di lucertole esistenti al mondo, solo una dozzina cammina eretta. Di queste specie solo quattro vivono nell'America Latina. E, a giudicare dal colore, il lucertolone poteva appartenere solo a una delle quattro. </p><p class="calibre2">
«Sono certo che si trattava del  <i class="calibre3">Basiliscus amorata</i>,  <i class="calibre3"> </i> un basilisco striato che vive in Costa Rica e anche in Honduras. In posizione eretta possono raggiungere un'altezza di trenta centimetri». </p><p class="calibre2">
«Sono velenosi?». </p><p class="calibre2">
«No, signora Bowman. Assolutamente no». Gutierrez spiegò che la tumefazione al braccio era una reazione allergica. «Secondo la letteratura sull'argomento, il 14% della gente presenta una forte allergia ai rettili», disse, «e vostra figlia, a quanto pare, rientra in questo gruppo». </p><p class="calibre2">
«Urlava dicendo che le faceva molto male. Non faceva che insistere su questo punto». </p><p class="calibre2">
«Probabilmente le provocava davvero un dolore insopportabile», rispose Gutierrez. «La saliva dei rettili contiene serotonina, che scatena una reazione molto dolorosa». Si rivolse a Cruz: «La pressione del sangue è scesa con gli antistaminici?». </p><p class="calibre2">
«Sì», rispose Cruz. «Immediatamente». </p><p class="calibre2">
«Serotonina», ribadì Gutierrez. «Non c'è dubbio». </p><p class="calibre2">
Ma le apprensioni di Ellen Bowman erano tutt'altro che placate. «E perché mai quel lucertolone avrebbe dovuto morderla? E con tanto accanimento?». </p><p class="calibre2">
«I morsi di lucertola sono molto comuni», rispose Gutierrez. «Capita spessissimo agli addetti degli zoo. Proprio l'altro giorno ho saputo che un lucertolone ha morso un neonato nella culla ad Amaloya, a circa cento chilometri da dove eravate voi. Insomma, casi di morsicature si verificano, eccome. Non capisco come mai vostra figlia recasse i segni di così tanti morsi. Cosa stava facendo in quel momento?». </p><p class="calibre2">
«Niente. Ha detto che stava seduta immobile per non spaventare l'animale provocandone la fuga». </p><p class="calibre2">
«Seduta immobile», ripeté Gutierrez aggrottando la fronte. </p><p class="calibre2">
«Immobile...». Tacque un istante. </p><p class="calibre2">
«Dottor Gutierrez?». </p><p class="calibre2">
«Mi scusi». Scosse il capo. «Be', non penso che riusciremo a ricostruire esattamente l'accaduto. Gli animali selvatici sono imprevedibili». </p><p class="calibre2">
«E che mi dice della bava sul braccio?», chiese Ellen. «Sono ossessionata dal pensiero della rabbia...». </p><p class="calibre2">
«No, no», disse il dottor Gutierrez. «Un rettile non può essere un portatore di rabbia, signora Bowman. Sua figlia ha avuto una reazione allergica al morso di un basilisco. Nient'altro». </p><p class="calibre2">
Mike Bowman mostrò a Gutierrez il disegno tracciato da Tina. Il dottore fece un cenno d'assenso. «Direi proprio che si tratta dell'immagine di un basilisco», disse. «Alcuni particolari, naturalmente, sono errati. Il collo è </p><p class="calibre2">
troppo lungo e le zampe posteriori hanno solo tre dita anziché cinque. La coda è troppo grossa e sollevata troppo in alto. Ma, in ogni altro aspetto, direi che questo disegno riproduce in modo del tutto riconoscibile il tipo di lucertolone di cui stiamo parlando». </p><p class="calibre2">
«Ma Tina ha precisato che il collo era molto lungo», disse Ellen. «E che la zampa aveva tre dita». </p><p class="calibre2">
«Tina è un'ottima osservatrice», disse Mike. </p><p class="calibre2">
«Non lo metto in dubbio», disse Gutierrez sorridendo. «Ma sono comunque convinto che vostra figlia sia stata morsa da un comune  <i class="calibre3">Basiliscus</i> <i class="calibre3">amorata </i> e abbia avuto una grave reazione erpetologica. Di norma, il trattamento farmacologico agisce nell'arco di dodici ore. Domattina dovrebbe essersi rimessa». </p><p class="calibre2">
Al moderno laboratorio nel seminterrato della Clinica Santa Maria venne comunicato che il dottor Gutierrez aveva identificato l'animale che aveva morso la bimba americana: si trattava di un innocuo basilisco. Immediatamente venne interrotta l'analisi della saliva, sebbene al frazionamento preliminare avesse rivelato la presenza di proteine con elevato peso molecolare e ignota attività biologica. Ma il tecnico del turno di notte era molto impegnato e ripose i campioni di saliva nel settore del frigo riservato alle analisi in sospeso. La mattina seguente, un impiegato controllò i campioni raffrontandoli con l'elenco dei pazienti dimessi. Vedendo che  <i class="calibre3">Bowman, Christina L. </i> doveva essere dimessa la mattina stessa, buttò via i campioni di saliva. All'ultimo momento si accorse che un campione aveva l'etichetta rossa, il che voleva dire che doveva essere inviato al laboratorio dell'università di San José. Recuperò la provetta dal cestino dei rifiuti e la spedì nella capitale. </p><p class="calibre2">
 </p><p class="calibre2">
«Su, da brava. Di' grazie al dottor Cruz», disse Ellen Bowman spingendo avanti Tina. </p><p class="calibre2">
«Grazie, dottor Cruz», disse Tina. «Mi sento molto meglio adesso». Allungò il braccio e porse la mano al medico. Poi disse: «Lei ha cambiato camicia». </p><p class="calibre2">
Il dottor Cruz la guardò perplesso. Poi sorrise: «Hai ragione, Tina. La mattina, dopo il turno di notte, cambio sempre camicia». </p><p class="calibre2">
«Ma non la cravatta?». </p><p class="calibre2">
«No. Solo la camicia». </p><p class="calibre2">
«Glielo avevo detto che ha un grande spirito d'osservazione», disse Ellen Bowman. </p><p class="calibre2">
«Ce l'ha, eccome». Il dottor Cruz sorrise e le strinse la mano con fare solenne. «Goditi il resto del soggiorno in Costa Rica». </p><p class="calibre2">
«Senz'altro». </p><p class="calibre2">
I Bowman stavano per andarsene quando il dottor Cruz disse: </p><p class="calibre2">
«Tina, ti ricordi il lucertolone che ti ha morsa?». </p><p class="calibre2">
«Altroché». </p><p class="calibre2">
«Hai presente le zampe?». </p><p class="calibre2">
«Altroché». </p><p class="calibre2">
«Aveva le dita?». </p><p class="calibre2">
«Sì». </p><p class="calibre2">
«Quante?». </p><p class="calibre2">
«Tre», rispose la bambina. </p><p class="calibre2">
«Come fai a saperlo?». </p><p class="calibre2">
«Perché le ho contate», rispose Tina, «e poi tutti gli uccelli sulla spiaggia lasciavano le impronte di tre dita, così». Alzò la mano divaricando le tre dita di mezzo. «E anche il lucertolone lasciava orme di quel genere». </p><p class="calibre2">
«Il lucertolone lasciava orme come quelle degli uccelli?». </p><p class="calibre2">
«Sì», confermò Tina. «E camminava come un uccello. Dondolava la testa su e giù, così». Mosse qualche passo scuotendo il capo avanti e indietro. Dopo che i Bowman se ne furono andati, il dottor Cruz, preoccupato, si sentì in dovere di riferire la conversazione a Gutierrez, all'osservatorio biologico. </p><p class="calibre2">
«Devo ammettere che il resoconto della bimba mi lascia perplesso», disse Gutierrez. «Anch'io ho svolto qualche indagine di mia iniziativa. Ma a questo punto non sono più tanto sicuro che sia stata morsa da un basilisco. Non ci giurerei». </p><p class="calibre2">
«E allora di cosa potrebbe trattarsi?». </p><p class="calibre2">
«Be'», rispose Gutierrez, «non facciamo ipotesi premature. A proposito, le risulta che ci siano stati altri ricoveri per morsicature all'ospedale?». </p><p class="calibre2">
«No, perché?». </p><p class="calibre2">
«Qualora ne venisse a conoscenza, me lo faccia sapere, amico mio». </p><p class="calibre2">
 </p><p class="calibre2">
<b class="calibre1">LA SPIAGGIA </b></p><p class="calibre2">
 </p><p class="calibre2">
Marty Gutierrez, seduto sulla spiaggia, guardava il sole pomeridiano che si inabissava nel cielo sino a suscitare bagliori metallici dalle acque della baia, sino a sfiorare i recessi, di solito ombrosi, sotto i palmizi dove egli sedeva tra le mangrovie della spiaggia di Cabo Bianco. Se i suoi calcoli erano esatti, doveva essersi piazzato più o meno nel punto in cui si era fer-mata la bambina americana due giorni prima. Sebbene fosse vero che, come aveva detto ai Bowman, i morsi di lucertola erano piuttosto comuni, a Gutierrez non risultava che i basilischi avessero mai morso nessuno. E certamente, a quanto ne sapeva, nessuno era mai stato ricoverato per un morso di lucertola. Senza contare che il diametro dei morsi sull'avambraccio di Tina gli sembrava leggermente troppo grande per un basilisco. Al suo rientro all'osservatorio di Carara, aveva consultato il materiale disponibile nella piccola biblioteca, senza peraltro trovare alcun riferimento ai morsi di basilisco. Via computer aveva poi consultato l'International BioScience Service, una banca dati con sede negli USA. Ma non aveva trovato alcun accenno a morsi di basilischi, né a ricoveri con tale diagnosi. </p><p class="calibre2">
Aveva telefonato allora al medico condotto di Amoloya, il quale aveva confermato che un neonato di nove giorni, che dormiva nella culla, era stato morso al piede da un animale. La nonna - la sola testimone oculare - aveva affermato che si trattava di un lucertolone. In seguito il piede si era gonfiato e il neonato per poco non era morto. La nonna aveva descritto l'animale come un lucertolone striato di marrone. Presumibilmente, aveva morso il neonato a più riprese prima che la nonna riuscisse a scacciarlo. </p><p class="calibre2">
«Strano», aveva detto Gutierrez. </p><p class="calibre2">
«No, come tutti gli altri casi», aveva risposto il medico condotto, precisando che era venuto a conoscenza di altri incidenti analoghi. Un bambino a Vásquez, il villaggio confinante lungo la costa, era stato morso nel sonno. E un altro a Puerta Sotrero. Tutti questi incidenti si erano verificati negli ultimi due mesi. E le vittime erano sempre bambini o neonati. Uno schema così preciso e insolito fece sì che Gutierrez ipotizzasse la presenza di una specie di lucertoloni fino a quel momento ignota. Un'ipotesi particolarmente valida in Costa Rica. Un paese piccolo, parte di quello stretto ponte di terra che unisce il Nord e il Sud dell'America. Misurava solo centoventi chilometri nel suo punto più stretto e aveva una superficie inferiore a quella del Maine. Eppure, nei suoi angusti confini, il Costa Rica presentava una notevole diversità di habitat biologici: coste sugli oceani Atlantico e Pacifico; quattro diverse catene di montagne, che vantavano vette di tremilacinquecento metri e vulcani attivi; foreste pluviali, foreste a galleria, zone temperate, paludi e deserti. Tanta diversità ecologica alimentava una straordinaria varietà di vita vegetale e animale. Il Costa Rica aveva un numero di uccelli tre volte superiore a quello del Nordamerica. Più </p><p class="calibre2">
di mille specie di orchidee. Oltre cinquemila specie di insetti. E si continuavano a scoprire nuove specie. Negli ultimi anni, il ritmo delle scoperte era aumentato per una triste ragione. Col procedere del diboscamento in Costa Rica, le specie della giungla, private del loro habitat, si spostavano in altre zone e talvolta cambiavano persino abitudini. Una nuova specie era quindi del tutto possibile. Ma all'entusiasmo della scoperta si accompagnava l'inquietante possibilità di una nuova malattia. Le lucertole erano portatrici di malattie virali, alcune delle quali potevano essere trasmesse all'uomo. La più grave era l'encefalite da sauri che colpiva il sistema nervoso centrale e provocava negli esseri umani e nei cavalli una sorta di malattia del sonno. Il dottor Gutierrez capiva quindi quanto fosse importante individuare questo nuovo lucertolone, non foss'altro per controllarne il potenziale infettivo. Seduto sulla spiaggia guardò il sole scendere all'orizzonte e sospirò. Forse Tina Bowman aveva visto un nuovo animale, o forse no. Una cosa era certa: lui non aveva visto nulla. Quella mattina stessa aveva preso la pistola ad aria compressa, l'aveva caricata con freccette alla ligamina e, animato dalla speranza, si era diretto alla spiaggia. Ma era stato tempo sprecato. Ben presto avrebbe dovuto riprendere la via del ritorno inerpicandosi sulla collina; non voleva percorrere quella strada al buio. Si alzò e si incamminò lungo la spiaggia. Di lì a poco intravide la sagoma scura di una aluatta che si aggirava al limitare delle mangrovie. Gutierrez si spostò verso la battigia. La presenza di un esemplare faceva supporre che ve ne fossero altri sugli alberi circostanti, e le aluatte tendevano a pisciare su chi violava la loro pace. Quest'aluatta, nella fattispecie, sembrava essere sola, e camminava lentamente, fermandosi spesso per accoccolarsi sulle anche. Aveva qualcosa in bocca. Fattosi più vicino, Gutierrez vide che stava mangiando un lucertolone. Dalle fauci della scimmia pendevano una coda e zampe posteriori verdi. Persino da quella distanza, lo scienziato vide le strisce brune sulla pelle verde. </p><p class="calibre2">
Gutierrez si buttò a terra e prese la mira con la pistola nell'incavo del gomito. L'aluatta, abituata a vivere in una zona protetta, lo guardò incuriosita. Non scappò neppure quando la prima freccetta le sibilò accanto senza farle alcun male. Ma quando la seconda la colpì in pieno alla zampa, la scimmia si allontanò strillando per la rabbia e la sorpresa e lasciò cadere quanto restava del pasto per fuggire nella giungla. </p><p class="calibre2">
Gutierrez si rialzò e avanzò. Non era preoccupato per la scimmia; la dose di anestetico era così minuscola che, al massimo, avrebbe provocato al-l'animale solo un piccolo capogiro. Lo scienziato stava già pensando a ciò </p><p class="calibre2">
che avrebbe fatto della sua nuova scoperta. Avrebbe scritto lui stesso una relazione preliminare, ma doveva senz'altro inviare quei resti negli Stati Uniti per una più precisa identificazione. A chi avrebbe potuto inviarli? </p><p class="calibre2">
L'esperto universalmente riconosciuto era Edward H. Simpson, professore emerito di zoologia alla Columbia University di New York. Simpson, un uomo anziano, elegante e canuto, era la massima autorità mondiale nella tassonomia degli squamati. Sì, pensò Marty, probabilmente avrebbe mandato il lucertolone al dottor Simpson. </p><p class="calibre2">
 </p><p class="calibre2">
<b class="calibre1">NEW YORK </b></p><p class="calibre2">
 </p><p class="calibre2">
Il dottor Richard Stone, direttore del Laboratorio dell'Istituto di malattie tropicali, era solito dire che quell'intestazione faceva pensare a qualcosa di ben più grandioso di quello che il laboratorio in realtà non fosse. All'inizio del secolo, quando il laboratorio occupava tutto il quarto piano del padiglione di Ricerche biomediche, équipes di tecnici erano impegnate a trovare una cura per i flagelli dell'epoca: febbre gialla, malaria e colera. Ma i successi farmacologici, e i laboratori di ricerca a Nairobi e San Paolo, avevano notevolmente ridimensionato l'importanza del laboratorio della Columbia. Ridotto adesso a una frazione delle sue precedenti dimensioni, si avvaleva solo di due tecnici a tempo pieno, la cui opera consisteva soprattutto nel diagnosticare le malattie di newyorkesi che avevano fatto viaggi all'estero. La loro tranquilla routine non lasciava spazio per il materiale giunto quella mattina. </p><p class="calibre2">
«Oh, che bello», disse l'assistente di laboratorio leggendo la bolla doganale. «Frammenti parzialmente masticati di lucertolone ignoto rinvenuto in Costa Rica». Arricciò il naso. «Questo è tutto suo, dottor Stone». Richard Stone attraversò il laboratorio per esaminare il nuovo arrivo: </p><p class="calibre2">
«Sono questi i materiali arrivati dal laboratorio di Ed Simpson?». </p><p class="calibre2">
«Sì», rispose la segretaria. «Ma non capisco proprio perché mandano una lucertola proprio a noi». </p><p class="calibre2">
«Ha telefonato la sua segretaria», disse Stone. «Simpson è via in Borneo, per una spedizione, e dato che si tratta della possibilità di una nuova malattia infettiva trasmessa da questa lucertola ha chiesto un esame al nostro laboratorio. Vediamo di che si tratta». </p><p class="calibre2">
Il cilindro di plastica bianca aveva le dimensioni di un cartone per il latte da due litri. Aveva un tappo a vite, fissato da clip di metallo. Sull'etichetta era scritto: «Contenitore internazionale per campioni biologici», e una serie di adesivi recava avvertimenti in quattro lingue, tutti destinati a impedire l'apertura del contenitore da parte di malcapitati funzionari doganali. A quanto pareva gli avvertimenti avevano sortito l'effetto voluto: quando il dottor Stone puntò sul contenitore la luce della potente lampada, vide che i sigilli erano ancora intatti. Stone accese l'aspiratore, infilò i guanti e si mise una mascherina. Dopotutto, il laboratorio, di recente, aveva diagnosticato casi di encefalite equina del Venezuela, di encefalite B del Giappone, virus della foresta Kyasanur, virus di Langat e di Mayoro. Poi svitò il tappo. </p><p class="calibre2">
Ci fu un sibilo di gas e una fuoruscita di fumo bianco. Il cilindro divenne gelido. All'interno Stone trovò un sacchetto di plastica munito di chiusura lampo, contenente qualcosa di verde. Stese un telo di plastica sul tavolo e rovesciò il sacchetto. Un pezzetto di carne surgelata colpì la superficie con un piccolo tonfo sordo. </p><p class="calibre2">
«Ehm», disse l'assistente. «Sembra smangiucchiato». </p><p class="calibre2">
«Già», rispose Stone. «Che cosa ci chiedono?». </p><p class="calibre2">
L'assistente consultò i documenti acclusi. «Il lucertolone ha morsicato alcuni bambini del luogo. Chiedono delucidazioni sulla specie del lucertolone e sono preoccupati sulle eventuali malattie trasmesse dal morso». Mise in mostra un disegno infantile di un lucertolone che recava a lato la firma Tina. «Una bambina ha tracciato un disegno dell'animale». Stone diede un'occhiata al disegno. «Ovviamente, non siamo in grado di identificarne la specie», disse Stone, «ma possiamo stabilire con relativa facilità se è portatore di qualche malattia, se solo riusciamo a cavare un po' </p><p class="calibre2">
di sangue da questi resti. Come lo chiamano quest'animale?». </p><p class="calibre2">
«È un  <i class="calibre3">Basiliscus amorata</i>,  <i class="calibre3"> </i> che, per un'anomalia genetica, ha solo tre dita», rispose l'assistente, leggendo la documentazione. </p><p class="calibre2">
«Okay», disse Stone. «Mettiamoci all'opera. In attesa che si scongeli, faccia una radiografia e scatti qualche foto con la Polaroid per i nostri archivi. Non appena riusciamo ad avere un campione di sangue, inizi gli esami con gli anticorpi per vedere se abbiamo qualcosa di analogo. Se incontra qualche difficoltà mi chiami». Prima dell'ora di pranzo, il laboratorio aveva già una risposta: il sangue del lucertolone non presentava alcuna particolare reattività ad antigeni virali o batterici. Avevano condotto anche test di tossicità e uno solo era risultato positivo: il sangue mostrava una debole reattività al veleno del cobra reale indiano. Una certa reattività incrociata era comune tra le specie di rettili e il dottor Stone non ritenne questo fatto abbastanza rilevante da menzionarlo nel fax che la sua assistente inviò quella sera stessa al dottor Martin Gutierrez. </p><p class="calibre2">
L'identificazione del lucertolone era fuori questione: bisognava attendere il ritorno del dottor Simpson, il quale sarebbe stato via ancora diverse settimane. La sua segretaria chiese al laboratorio il favore di conservare l'esemplare. Il dottor Stone lo rimise nel sacchetto di plastica e lo cacciò nel congelatore. </p><p class="calibre2">
Martin Gutierrez lesse il fax del Laboratorio dell'Istituto di malattie tropicali della Facoltà di medicina della Columbia University. Era breve: </p><p class="calibre2">
 </p><p class="calibre2">
Soggetto:  <i class="calibre3">Basiliscus amorata </i> con anomalia genetica (inviato dall'ufficio del dott. Simpson) </p><p class="calibre2">
 </p><p class="calibre2">
Materiali: segmento posteriore,? animale parzialmente mangiato. </p><p class="calibre2">
 </p><p class="calibre2">
Test eseguiti: </p><p class="calibre2">
radiografia, microscopia, test immunologici per stabilire presenza di malattie batteriche, parassitarie e virali. </p><p class="calibre2">
 </p><p class="calibre2">
Risultati: </p><p class="calibre2">
nessuna prova istologica o immunologica di malattie trasmissibili all'uomo in questo esemplare di  <i class="calibre3">Basiliscus amorata. </i> </p><p class="calibre2">
 </p><p class="calibre2">
(firmato) </p><p class="calibre2">
Dott. Richard Stone, Direttore del laboratorio. </p><p class="calibre2">
 </p><p class="calibre2">
Da questa comunicazione Gutierrez trasse due deduzioni. Primo, che la sua identificazione del rettile come di un basilisco con un'anomalia genetica aveva trovato conferma da parte degli scienziati della Columbia University. Secondo, che l'assenza di malattie trasmissibili significava che i recenti, e sporadici, episodi di morsicature da parte di lucertoloni non comportavano alcun rischio sanitario rilevante per il Costa Rica. Anzi, si convinse della validità della sua prima ipotesi: una specie di lucertola, costretta a lasciare la foresta, si era spostata in un nuovo habitat e veniva ora a contatto con gli abitanti dei villaggi. Gutierrez era sicuro che, nell'arco di poche settimane, i lucertoloni si sarebbero riadattati e gli incidenti sarebbero finiti. </p><p class="calibre2">
 </p><p class="calibre2">
La pioggia tropicale cadeva in grandi scrosci torrenziali martellando il tetto di lamiera dell'ambulatorio di Bahia Anasco. Era quasi mezzanotte; col temporale la corrente se ne era andata e la levatrice Elena Morales stava lavorando alla luce delle torce elettriche quando sentì un pigolio squittente. Pensando che si trattasse di un topo, si affrettò a posare la pezzuola fredda sulla fronte della puerpera e corse nella stanza accanto per dare un'occhiata al neonato. Stava per abbassare la maniglia quando riudì il pigolio e si tranquillizzò. Chiaramente era solo un uccello entrato dalla finestra per sfuggire alla pioggia. I costaricani sostenevano che un uccello in visita a un neonato porta fortuna. </p><p class="calibre2">
Elena aprì la porta e puntò la torcia. Il neonato era in una culla di vimini, ravvolto in una coperta leggera che lasciava fuori solo il viso. Sui bordi della culla, appollaiati come antichi doccioni, c'erano tre lucertoloni verde scuro. Quando videro Elena sollevarono il capo e la scrutarono incuriositi, ma non accennarono a fuggire. Alla luce della torcia la levatrice vide il sangue colare dalle loro bocche. Con un pigolio appena udibile un lucertolone si chinò e, con un rapido movimento del capo, strappò un brandello di carne dal neonato. </p><p class="calibre2">
Elena si precipitò verso la culla con un urlo inorridito, e i lucertoloni sgusciarono via nell'oscurità. Ma ancor prima di raggiungere la culla, l'ostetrica vide che cosa era successo al volto del bimbo, e capì che doveva essere già morto. I lucertoloni si dissolsero nella notte piovosa, squittendo e pigolando, lasciando dietro di sé solo sanguinose impronte a tre dita, simili a quelle degli uccelli. </p><p class="calibre2">
 </p><p class="calibre2">
<b class="calibre1">LA STRUTTURA DEI DATI </b></p><p class="calibre2">
 </p><p class="calibre2">
Più tardi, quando si sentì più calma, Elena Morales decise di non denunciare l'assalto dei lucertoloni. Nonostante l'orrore della scena cui aveva assistito, cominciò a temere i rimproveri che le sarebbero stati mossi per aver lasciato solo il neonato. Disse quindi alla madre che il piccolo era morto per asfissia e, nella denuncia alle autorità di San José, attribuì il decesso alla sindrome neonatale, un fenomeno finora inesplicabile che talvolta colpiva i bambini molto piccoli; non era un fatto straordinario e quindi passò </p><p class="calibre2">
inosservato. </p><p class="calibre2">
Il laboratorio universitario di San José che analizzò il campione di saliva prelevato dal braccio di Tina Bowman fece diverse scoperte interessanti. Trovò, com'era prevedibile, una notevole quantità di serotonina. Ma tra le proteine salivari figurava un vero mostro, con massa molecolare 1980, una delle più grandi proteine conosciute. </p><p class="calibre2">
La sua attività biologica era ancora sotto esame, ma si aveva l'impressione di un veleno neurotossico affine a quello del cobra, sebbene meno potente e di struttura più primitiva. </p><p class="calibre2">
Il laboratorio rilevò anche tracce dell'enzima gamma-amminometionina idrolasi. Poiché esso veniva usato come enzima di restrizione in ingegneria genetica e non era presente negli animali selvatici, i tecnici pensarono che si trattasse di una contaminazione da laboratorio e non ne fecero parola nel loro rapporto al dottor Cruz di Puntarenas. E comunque, quando arrivò la telefonata, il dottor Cruz non era di turno. La centralinista dell'ospedale non sembrava molto convinta quando assicurò che avrebbe riferito il messaggio al dottore. I frammenti del lucertolone rimasero nel freezer del laboratorio della Columbia University, in attesa del ritorno del dottor Simpson, che doveva avvenire di lì a due mesi. E quindi le cose avrebbero potuto fermarsi lì se un'assistente di nome Alice Levin non fosse entrata nel Laboratorio dell'Istituto di malattie tropicali e, vedendo il disegno di Tina Bowman, non avesse chiesto: «Oh, di chi è figlio l'autore del disegno?». </p><p class="calibre2">
«Come?», chiese Richard Stone girandosi lentamente verso di lei. </p><p class="calibre2">
«Il dinosauro. Non è un dinosauro? Mio figlio non fa che disegnare roba del genere». </p><p class="calibre2">
«Dovrebbe essere una lucertola», disse Stone. «Spedita dal Costa Rica. L'ha disegnata una bambina sul posto». </p><p class="calibre2">
«No», ribatté Alice Levin, scuotendo il capo. «Guarda bene. È chiarissimo. Testa grossa, collo lungo, coda spessa e stazione eretta. È un dinosauro». </p><p class="calibre2">
«Impossibile. Era alto solo trenta centimetri». </p><p class="calibre2">
«E allora? All'epoca c'erano anche dinosauri di piccole dimensioni», disse Alice. «Credimi, me ne intendo. Ho due figli, e quindi sono diventata una specie di esperta. I dinosauri più piccoli non misuravano neppure due spanne. Il... minisauro, o qualcosa del genere, che ne so. Quei nomi sono impossibili. Una volta superati i dieci anni, non li si impara più». </p><p class="calibre2">
«Non capisci», disse Richard Stone. «Questo disegno raffigura un animale contemporaneo. Ce ne hanno inviato anche un frammento, che ora è </p><p class="calibre2">
nel freezer». Stone andò a prenderlo e, scrollando il sacchetto, lo fece cadere sul tavolo. Alice Levin guardò quei resti congelati e si strinse nelle spalle. Preferì </p><p class="calibre2">
non toccarli. «Non so», disse. «Ma quello a me sembra proprio un dinosauro». Stone scosse il capo. </p><p class="calibre2">
«Perché no?», insisté Alice Levin. «È possibile. Potrebbe essere un avanzo, o un superstite, o come diavolo si chiamano». Stone continuò a scuotere il capo. Alice mancava di preparazione specifica; era solo un tecnico che lavorava nel laboratorio batteriologico in fondo al corridoio. E aveva una fantasia scatenata. Richard non aveva dimenticato la volta in cui si era messa in testa di essere stata adocchiata da uno degli inservienti dell'ospedale... </p><p class="calibre2">
«Ti rendi conto, Richard», disse Alice, «che se questo è un dinosauro, allora potrebbe essere una cosa sensazionale?». </p><p class="calibre2">
«Non è un dinosauro». </p><p class="calibre2">
«Ma è stato fatto qualche controllo?». </p><p class="calibre2">
«No», rispose Stone. </p><p class="calibre2">
«Be', portalo al Museo di Storia Naturale, o in un posto del genere», suggerì Alice. «Dovresti farlo, dico davvero». </p><p class="calibre2">
«Mi imbarazzerebbe molto». </p><p class="calibre2">
«Vuoi che ce lo porti io?», chiese lei. </p><p class="calibre2">
«No», disse Stone. «Proprio no». </p><p class="calibre2">
«Sicché non vuoi farne nulla?». </p><p class="calibre2">
«Nulla di nulla». Ripose il sacchetto nel freezer e sbatté la porta. «Non è </p><p class="calibre2">
un dinosauro: è un lucertolone. Ma qualunque cosa sia, può benissimo aspettare il ritorno del dottor Simpson dal Borneo per l'identificazione. E </p><p class="calibre2">
questo è quanto, Alice. Questo lucertolone non si muove di qui». </p><p class="calibre2">
 </p><p class="calibre2">
<b class="calibre1">SECONDA ITERAZIONE </b></p><p class="calibre2">
 </p><p class="calibre2">
«In configurazioni successive della curva frattale possono verificarsi improvvisi mutamenti». </p><h1 class="calibre4">IAN MALCOLM </h1><p class="calibre2">
 </p><p class="calibre2">
<b class="calibre1">LA COSTA DEL MARE INTERNO </b></p><p class="calibre2">
 </p><p class="calibre2">
Alan Grant si accoccolò a terra, il naso a pochi centimetri dal suolo. La temperatura superava i trentotto gradi. Gli dolevano le ginocchia nonostante indossasse i parastinchi. Aveva i polmoni in fiamme per via della pene-trante polvere alcalina. La sua fronte stillava sudore. Ma nessun disagio avrebbe potuto distrarlo. Tutta la sua attenzione era concentrata su quei quaranta centimetri quadrati di terra sotto i suoi occhi. Manovrando pazientemente uno stuzzicadenti e un pennellino di pelo di cammello, mise in luce il minuscolo frammento di mandibola a forma di L. Era lungo poco più di due centimetri e poco più largo del suo mignolo. I denti erano una fila di aculei, con la caratteristica inclinazione mediale. Senza dubbio quella era la mandibola di un piccolo dinosauro carnivoro. L'essere cui apparteneva era morto 79 milioni di anni prima, all'età di due mesi. Con un po' di fortuna, forse Grant sarebbe riuscito a trovare anche il resto dello scheletro. In tal caso, quello sarebbe stato il primo scheletro completo di un piccolo carnivoro... </p><p class="calibre2">
«Ehi, Alan!». </p><p class="calibre2">
Grant alzò il capo, strizzando gli occhi feriti dalla luce. Abbassò sul naso gli occhiali da sole e si asciugò la fronte col dorso della mano. Era accovacciato sul fianco dilavato di una collina nelle  <i class="calibre3">badlands  </i> nei dintorni di Snakewater, nel Montana. Sotto la cupola azzurra del cielo, si stendeva per miglia e miglia un panorama di colline brulle punteggiate da affioramenti calcarei. Non un albero, non un arbusto. Null'altro che nuda roccia, sole cocente e vento sibilante. </p><p class="calibre2">
Agli occhi dei visitatori le  <i class="calibre3">badlands </i> erano tetre e deprimenti, ma quando Grant guardava quel paesaggio, vedeva qualcosa di totalmente diverso. Quella terra arida era quanto restava di un altro e ben diverso mondo, un mondo sparito ottanta milioni di anni prima. Con gli occhi della mente, Grant vedeva se stesso nella calda zona paludosa che formava la costa di un grande mare interno. Quel mare, largo più di millecinquecento chilometri, si stendeva dalle nuove formazioni delle Montagne Rocciose sino alle aguzze e accidentate vette dei Monti Appalachi. Tutto il West americano era sott'acqua. </p><p class="calibre2">
In quei tempi, il cielo era percorso da nubi rarefatte, oscurato dal fumo dei vulcani circostanti. L'atmosfera era più densa, più ricca di anidride carbonica. Le piante crescevano rigogliose sul litorale, che qui a Snakewater abbracciava un lago salmastro. Quelle acque, prive di pesci, abbondavano di crostacei e lumache commestibili. Gli pterosauri vi si calavano in volo per raccogliere alghe dalla superficie. Tra i palmizi delle sponde paludose del lago allignavano alcuni dinosauri carnivori. E un'isoletta grande circa un ettaro sorgeva nel bel mezzo del lago. Protetta da un anello di fitta vegetazione, quell'isola costituiva una sorta di santuario in cui orde di dino-sauri erbivori col muso a becco d'anatra, deponevano le loro uova in nidi comuni e colà allevavano la loro pigolante progenie. </p><p class="calibre2">
Nei milioni di anni che seguirono, il lago salato verde-pallido si fece sempre più basso sino a sparire. La terra emersa si incavò e riarse sotto l'effetto del calore. E l'isola con le sue uova di dinosauro divenne il dilavato pendio del Montana settentrionale in cui ora si trovava Alan Grant. </p><p class="calibre2">
«Ehi, Alan!». </p><p class="calibre2">
Grant, un quarantenne barbuto dal petto poderoso, si alzò. Senti lo stantuffare del generatore portatile e il lontano rimbombare del martello pneumatico che perforava la roccia dell'altura accanto. Vide il gruppo di studenti che lavoravano accanto al martello pneumatico, allontanando i pezzi di roccia dopo essersi assicurati che non vi fossero tracce di fossili. Ai piedi dell'altura vide le sei tende del suo accampamento, la baracca della mensa e il camper che fungeva da laboratorio. E si accorse che Ellie, all'ombra del laboratorio, agitava le braccia per richiamare la sua attenzione. </p><p class="calibre2">
«Abbiamo visite!», urlò indicando verso est. </p><p class="calibre2">
Grant vide la nube di polvere e la Ford azzurra che, sobbalzando sulla pista accidentata, si dirigeva verso l'accampamento. Diede un'occhiata all'orologio: in perfetto orario. Sull'altra altura, i ragazzi alzarono lo sguardo, incuriositi. A Snakewater le visite non erano all'ordine del giorno e si era ricamato molto sulle ragioni che potevano aver condotto in quel luogo un avvocato dell'Agenzia per la Protezione dell'Ambiente che voleva vedere Alan Grant. </p><p class="calibre2">
Ma Grant sapeva che, da qualche anno a quella parte, la paleontologia aveva assunto una rilevanza insospettata nella società contemporanea. Il mondo stava mutando rapidamente, e questioni impellenti sul clima, la deforestazione, il riscaldamento globale o la fascia di ozono sembravano trovare risposte, almeno parziali, nelle informazioni tratte dal passato. Informazioni che i paleontologi erano in grado di fornire. Negli ultimi due anni era stato convocato due volte in qualità di esperto in procedimenti giudiziari. Si incamminò a valle per andare incontro all'auto. </p><p class="calibre2">
 </p><p class="calibre2">
Il visitatore tossì per la polvere bianca mentre chiudeva la portiera dell'auto. «Bob Morris, dell'EPA, l'Agenzia per la Protezione dell'Ambiente», disse tendendo la mano. «Sono dell'ufficio di San Francisco». Grant si presentò e aggiunse: «Ha l'aria di essere accaldato. Gradisce una birra?». </p><p class="calibre2">
«Gesù, sì», rispose Morris. Elegante, non doveva avere ancora trent'anni, era in maniche di camicia ma incravattato. Portava una valigetta. Le sue scarpe all'inglese scricchiolarono sulla ghiaia nel tragitto verso il camper. </p><p class="calibre2">
«Quando ho visto l'accampamento ho pensato di essere arrivato in una riserva indiana», disse Morris indicando i tepee. </p><p class="calibre2">
«No», rispose Grant. «È solo il miglior modo di vivere da queste parti». E spiegò che, nel 1978, l'anno di inizio degli scavi, avevano installato tende North Slope a ottaedro, l'ultimo grido in fatto di tende, che però avevano il difetto di venire spazzate via dal vento. Avevano provato altri modelli, con lo stesso risultato. Infine, avevano adottato i tepee, che erano più </p><p class="calibre2">
spaziosi all'interno e più resistenti al vento. «Questi sono tepee dei Piedi Neri, che si reggono su quattro pali», spiegò Grant. Quelli dei Sioux hanno tre pali. Ma questo era un territorio dei Piedi Neri, e così abbiamo pensato che...». </p><p class="calibre2">
«Ah», disse Morris. Guardò quel panorama desolato e scosse il capo. </p><p class="calibre2">
«Da quanto siete qui?». </p><p class="calibre2">
«Da circa sessanta cassette», rispose Grant. Accortosi dell'espressione perplessa del suo interlocutore, spiegò: «Misuriamo il tempo in termini di consumo di birra. Abbiamo iniziato in giugno con cento cassette. A tutt'oggi ne abbiamo consumate sessanta». </p><p class="calibre2">
«Sessantatré, per essere precisi», disse Ellie Sattler mentre arrivavano davanti al camper. Grant si godette non poco l'aria trasecolata con cui Morris contemplò la ragazza. Ellie indossava jeans tagliati sopra il ginocchio e una camicia azzurra legata sotto il seno. Aveva ventiquattro anni ed era abbronzatissima, coi capelli biondi legati a coda di cavallo. </p><p class="calibre2">
«Ellie è quella che tiene in piedi la baracca», disse Grant presentandola. </p><p class="calibre2">
«È bravissima». </p><p class="calibre2">
«E cosa fa?», chiese Morris. </p><p class="calibre2">
«Paleobotanica», rispose lei. «E mi occupo anche dei lavori di routine preliminari alle ricerche sul campo». Ellie aprì la porta ed entrarono nel camper. </p><p class="calibre2">
Il condizionatore d'aria all'interno abbassava la temperatura solo sui ventotto gradi ma, dopo il cocente sole di mezzogiorno, si aveva quasi un'impressione di frescura. Il camper era arredato con file di lunghe tavole di legno sulle quali erano allineati in bell'ordine minuscoli campioni di ossa, tutti classificati e corredati di etichette. Più in là vi erano piatti e vasi di ceramica. Aleggiava un forte odore di aceto. Morris diede un'occhiata alle ossa. «Credevo che i dinosauri fossero grossi», disse. </p><p class="calibre2">
«Lo erano, infatti», rispose Ellie. «Ma quelli che lei vede qui sono i resti di neonati. L'importanza di Snakewater si deve soprattutto alla grande presenza di nidi di dinosauri. Prima che iniziassimo questo lavoro, i piccoli dei dinosauri erano in pratica sconosciuti. Era stato rinvenuto un solo nido nel deserto di Gobi. Noi abbiamo trovato almeno una decina di nidi di adrosauri, completi di uova e di ossa di neonati». Mentre Grant si dirigeva verso il frigo, Ellie mostrò a Morris i bagni di acido acetico che venivano usati per eliminare i residui di calcare dalle fragili ossa. </p><p class="calibre2">
«Sembrano ossi di pollo», disse Morris scrutando nei vasi di ceramica. </p><p class="calibre2">
«Sì», disse Ellie. «Ricordano molto quelle degli uccelli». </p><p class="calibre2">
«E quelli cosa sono?», chiese Morris indicando mucchi di grandi ossa impilate fuori dal finestrino e ravvolte in teli di plastica trasparente. </p><p class="calibre2">
«Scarti», spiegò Ellie. «Reperti troppo frammentati o danneggiati. In passato li avremmo scartati, ma ora li conserviamo e li inviamo al laboratorio per i test genetici». </p><p class="calibre2">
«Test genetici?». </p><p class="calibre2">
«Prenda», disse Grant cacciandogli in mano una lattina di birra. Ne porse un'altra a Ellie, la quale la ingollò rovesciando il lungo collo. Morris sgranò gli occhi. </p><p class="calibre2">
«Qui non stiamo a fare complimenti», disse Grant. «Vuol venire nel mio ufficio?». </p><p class="calibre2">
«Certo», disse Morris. Grant lo precedette a un'estremità del camper dove c'erano un logoro divano, una poltrona sfondata e un tavolino graffiato. Grant si lasciò cadere sul divano, che scricchiolò esalando una nube di polvere bianca. Si stravaccò contro lo schienale e poggiò i piedi calzati di stivali sul tavolino, invitando l'altro a sedere sulla poltrona. «Si metta a suo agio». </p><p class="calibre2">
Grant aveva la cattedra di paleontologia all'Università di Denver ed era una delle massime autorità nel settore, ma non si era mai sentito a proprio agio nei rapporti sociali che richiedevano una certa etichetta. Si considerava un «lavoratore sul campo», e sapeva che tutte le ricerche significative nella paleontologia venivano svolte direttamente nei siti. Grant non amava gli accademici, i curatori di musei e quelli che lui definiva «i cacciatori di dinosauri intorno a un tavolino da tè». E faceva del suo meglio per distinguersi da quelli sia nell'abbigliamento sia nel comportamento, arrivando persino a tenere lezione in jeans e scarpe da tennis. A Grant non sfuggì il fatto che Morris aveva dato una cauta ripulita alla poltrona prima di sedersi. Poi Morris aprì la valigetta, frugò negli incartamenti lanciando un'occhiata a Ellie che, senza badare a nessuno, all'altra estremità del camper, stava estraendo, con l'aiuto di una pinzetta, alcune ossa dal bagno acido. «Lei probabilmente si sta chiedendo che cosa mi abbia portato qui». Grant annuì. «Non è precisamente svoltato l'angolo, signor Morris». </p><p class="calibre2">
«Be'», disse Morris, «verrò subito al punto: l'EPA nutre alcune perplessità riguardo alle attività della Fondazione Hammond. Voi siete beneficiari di alcuni loro finanziamenti». </p><p class="calibre2">
«Trentamila dollari l'anno», disse Grant. «Da quattro o cinque anni a questa parte». </p><p class="calibre2">
«Che cosa sa lei della fondazione?», chiese Morris. </p><p class="calibre2">
Grant si strinse nelle spalle. «La Fondazione Hammond è una rispettabile istituzione che opera in campo accademico. Finanziano ricerche in tutto il mondo, e alcune di esse sono sui dinosauri. So che uno dei beneficiari è </p><p class="calibre2">
Bob Kerry che lavora nella provincia dell'Alberta, in Canada, e un altro John Weller, in Alaska. E probabilmente ve ne son altri». </p><p class="calibre2">
«Sa perché la Fondazione Hammond finanzia tutte queste ricerche sui dinosauri?». </p><p class="calibre2">
«Ma certo. Perché il vecchio John Hammond ha la mania dei dinosauri». </p><p class="calibre2">
«Lo conosce di persona?». </p><p class="calibre2">
Grant si strinse di nuovo nelle spalle. «L'ho visto un paio di volte. Ogni tanto fa un salto qui. È piuttosto anziano, sa. E anche eccentrico, come solo certi ricchi possono essere. Ma sempre molto entusiasta. Perché?». </p><p class="calibre2">
«Be', la Fondazione Hammond ci lascia un po' perplessi», disse Morris. </p><p class="calibre2">
«Diciamo pure che è un'organizzazione piuttosto misteriosa». Tirò fuori una fotocopia di una carta del mondo, coperta di pallini rossi, e la porse a Grant. «Ecco gli scavi finanziati l'anno scorso dalla fondazione. Non nota un particolare curioso? Montana, Alaska, Canada, Svezia... Tutti siti nel nord. Non c'è nulla al di sotto del 45° parallelo». Morris estrasse altre carte. «Lo stesso schema si ripete, anno dopo anno. Progetti di ricerca sui dinosauri nel sud, nello Utah, nel Colorado o nel Messico, non ottengono mai finanziamenti. La Fondazione Hammond dà la preferenza alle ricerche nelle zone fredde. Vorremmo scoprire il perché». </p><p class="calibre2">
Grant diede una rapida scorsa alle carte. Se era vero che la fondazione finanziaria scavi solo nelle zone fredde, allora ci si trovava di fronte a un ben strano comportamento, poiché alcuni tra i migliori specialisti in quel campo operavano nei climi caldi, e... </p><p class="calibre2">
«E ci sono altri elementi curiosi», disse Morris. «Per esempio, che rapporto c'è tra i dinosauri e l'ambra?». </p><p class="calibre2">
«L'ambra?». </p><p class="calibre2">
«Sì. È quella resina dura e gialla, la linfa fossilizzata degli alberi...». </p><p class="calibre2">
«So cos'è», lo interruppe Grant. «Ma cosa c'entra l'ambra?». </p><p class="calibre2">
«Negli ultimi cinque anni la Hammond ha acquistato enormi quantità di questo materiale in America, in Europa e in Asia, compresi molti pezzi degni di un museo. La fondazione ha investito diciassette milioni di dollari in ambra. E ora possiede la più vasta riserva privata del mondo di questo materiale». </p><p class="calibre2">
«Non capisco», disse Grant. </p><p class="calibre2">
«E non è il solo: è un enigma per tutti», disse Morris. «Per quanto ne capiamo noi, la cosa non ha alcun senso. L'ambra può essere facilmente prodotta per sintesi. Non ha alcun valore commerciale né costituisce un benerifugio. Quindi non vale la pena di accumularne riserve. E invece la Hammond lo fa, e da molti anni». </p><p class="calibre2">
«Ambra», disse Grant scuotendo il capo. </p><p class="calibre2">
«E che mi dice di quell'isola del Costa Rica?», continuò Morris. «Dieci anni fa, la Fondazione Hammond ha ottenuto un'isola in concessione dal governo del Costa Rica. Presumibilmente per crearvi una riserva biologica aperta al pubblico». </p><p class="calibre2">
«Di questo non so nulla», disse Grant. </p><p class="calibre2">
«Non sono riuscito a scoprire granché», spiegò Morris. «L'isola dista circa cento miglia dalla costa occidentale. A quanto pare è molto accidentata e si trova in un punto dell'oceano in cui l'influsso combinato di correnti e venti fa sì che sia costantemente avvolta nella nebbia. Una volta la chiamavano "l'isola delle nebbie", Isla Nublar. A quanto pare, ai costaricani è sembrato straordinario che qualcuno trovasse appetibile quell'isola». Morris frugò nella valigetta. «La ragione per cui ho sollevato l'argomento», spiegò, «è che, secondo i dati in nostro possesso, lei ha ricevuto un compenso per una consulenza relativa a quell'isola». </p><p class="calibre2">
«Io?», trasecolò Grant. </p><p class="calibre2">
Morris gli porse un foglio. Era la fotocopia di un assegno emesso nel marzo 1984 dalla InGen Corporation, Farallon Road, Palo Alto, California. Era intestato ad Alan Grant per un ammontare di 12.000 dollari. In basso recava un'annotazione: « <i class="calibre3">Consulenza/Costa Rica/Iperspazio giovanile</i>» <i class="calibre3">. </i> </p><p class="calibre2">
«Ah già», disse Grant. «Me lo ricordo. Era una roba stranissima, ma me ne ricordo. E non ha mai avuto niente a che fare con un'isola». </p><p class="calibre2">
 </p><p class="calibre2">
Alan Grant aveva trovato la prima covata di uova di dinosauro nel Montana nel 1979, e molte altre nei due anni successivi, ma non era riuscito a pubblicare la relazione delle sue scoperte sino al 1983. La sua pubblicazione, in cui si ipotizzava l'esistenza di un branco di diecimila dinosauri col becco d'anatra stanziati lungo le sponde di un vasto mare interno, i quali costruivano nidi comuni nel fango e allevavano i loro piccoli in gruppo, lo rese celebre dalla sera alla mattina. L'idea che quei giganteschi dinosauri avessero istinti materni - unita ai disegni raffiguranti graziosi neonati che sporgevano il becco dalle uova - suscitò, a quanto pare, universali consensi. Grant venne assillato da richieste di interviste e di conferenze, e da proposte editoriali. Ma, coerente ai propri principi, e desideroso soltanto di esser lasciato in pace per proseguire nelle ricerche, rifiutò tutto. Fu tuttavia in quel frenetico periodo intorno alla metà degli anni Ottanta che la InGen gli propose un contratto di consulenza. </p><p class="calibre2">
«Lei aveva mai sentito parlare della InGen?», chiese Morris. </p><p class="calibre2">
«No». </p><p class="calibre2">
«Come si sono messi in contatto con lei?». </p><p class="calibre2">
«Telefonicamente. Era un tizio che si chiamava Gennaro o Gennino, o qualcosa del genere». </p><p class="calibre2">
Morris annuì. «Donald Gennaro», disse. «È il consulente legale della InGen». </p><p class="calibre2">
«Voleva che gli illustrassi le abitudini alimentari dei dinosauri. E mi ha offerto una certa cifra perché io gli stendessi una relazione». Grant finì la birra e posò la lattina a terra. «Gennaro era particolarmente interessato ai piccoli dei dinosauri. Esemplari neonati o giovanissimi. A quello che mangiavano. Suppongo che mi ritenesse un'autorità in materia». </p><p class="calibre2">
«E lei lo era veramente?». </p><p class="calibre2">
«A dire il vero, no. E gliel'ho anche detto. Avevamo scoperto molti reperti di scheletri, ma conoscevamo ben poco sulle abitudini alimentari dei dinosauri. Ma Gennaro si dichiarò al corrente del fatto che non avevamo pubblicato tutto al riguardo, e voleva entrare in possesso di qualsiasi cosa avessimo raccolto. E ci offrì una grossa somma. Cinquantamila dollari». Morris estrasse un registratore e lo posò sul tavolino. «Le spiace?». </p><p class="calibre2">
«No, no, faccia pure». </p><p class="calibre2">
«Sicché Gennaro le ha telefonato nel 1984. E poi?». </p><p class="calibre2">
«Be'», disse Grant. «Lei si sarà reso conto delle condizioni in cui lavo-riamo qui. Cinquantamila dollari sarebbero stati più che sufficienti per condurre gli scavi per due estati. Gli dissi che avrei fatto tutto il possibile». </p><p class="calibre2">
«Quindi lei ha acconsentito a stendere una relazione per lui». </p><p class="calibre2">
«Sì». </p><p class="calibre2">
«Sulle abitudini alimentari dei piccoli dinosauri?». </p><p class="calibre2">
«Sì». </p><p class="calibre2">
«Lei ha conosciuto Gennaro di persona?». </p><p class="calibre2">
«No, solo telefonicamente». </p><p class="calibre2">
«Gennaro le ha detto perché voleva queste informazioni?». </p><p class="calibre2">
«Sì», rispose Grant. «Aveva in progetto un museo per bambini e voleva che vi figurassero anche i piccoli dei dinosauri. Mi disse che aveva contattato svariati consulenti, tutti accademici, e mi fece pure i nomi. Erano dei paleontologi come me, un matematico del Texas di nome Ian Malcolm, e un paio di ecologisti. E anche un analista di sistemi. Un bel gruppo». Morris annuì, mentre continuava a prendere appunti. «E quindi lei ha accettato il contratto di consulenza?». </p><p class="calibre2">
«Sì. Ho promesso di inviargli una sintesi delle nostre ricerche: quello che venivamo a sapere riguardo alle abitudini alimentari dei dinosauri col becco d'anatra da noi scoperti». </p><p class="calibre2">
«Che tipo di informazioni gli ha inviato?», chiese Morris. </p><p class="calibre2">
«Di tutti i generi: sulla nidificazione, sull'estensione del territorio, sulle abitudini alimentari, sul comportamento nell'ambito del gruppo. Praticamente tutto». </p><p class="calibre2">
«E come reagiva Gennaro?». </p><p class="calibre2">
«Ci tempestava di telefonate. Talvolta anche nel cuore della notte. I dinosauri avrebbero mangiato questo e quello? Sarebbe stato il caso di includere un certo particolare nei diorami del museo? Non ho mai capito perché si scaldasse tanto. Insomma, i dinosauri sono importanti, ma, alla fin fine, non sono un argomento  <i class="calibre3">così </i> importante. Si sono estinti ottanta milioni di anni fa. Direi che quelle telefonate potevano anche essere fatte la mattina seguente». </p><p class="calibre2">
«Capisco», disse Morris. «E i cinquantamila dollari?». Grant scosse il capo. «Ci ho rinunciato. Gennaro mi aveva rotto le scatole e allora gli ho detto che non se ne faceva nulla. Abbiamo sistemato tutto con un compenso di dodicimila dollari. Dev'essere successo verso la metà </p><p class="calibre2">
del 1985». </p><p class="calibre2">
Morris prese nota. «E la InGen? Ha avuto altri contatti con loro?». </p><p class="calibre2">
«Non dopo il 1985». </p><p class="calibre2">
«E quando la Hammond ha cominciato a finanziare le sue ricerche?». </p><p class="calibre2">
«Dovrei controllare», disse Grant. «Ma dev'essere stato all'incirca in quel periodo. A metà degli anni Ottanta». </p><p class="calibre2">
«E, a quanto le risulta, Hammond è solo un ricco signore col pallino dei dinosauri?». </p><p class="calibre2">
«Sì». </p><p class="calibre2">
Morris prese un altro appunto. </p><p class="calibre2">
«Senta», suggerì Grant, «se l'EPA ha delle perplessità riguardo le azioni di John Hammond - i siti degli scavi nel nord, le acquisizioni d'ambra, l'isola del Costa Rica - perché non si rivolge direttamente a lui?». </p><p class="calibre2">
«Al momento è impossibile». </p><p class="calibre2">
«Perché?», chiese Grant. </p><p class="calibre2">
«Perché al momento non abbiamo alcuna prova che abbia violato la legge», rispose Morris. «Ma mi pare chiaro che John Hammond stia cercando di eluderla, la legge». </p><p class="calibre2">
 </p><p class="calibre2">
«I primi a mettersi in contatto con me», spiegò Morris, «sono stati quelli dell'oTT, l'ufficio che si occupa dei trasferimenti di tecnologia. L'OTT </p><p class="calibre2">
controlla le spedizioni di prodotti americani ad alto contenuto tecnologico che possono avere applicazioni militari, e cose analoghe. Ci hanno chiamato per informarci che la InGen poteva aver violato i regolamenti in ben due settori. In primo luogo aveva spedito in Costa Rica tre Cray XMP. La società aveva fatto figurare questa esportazione come un trasferimento da una divisione all'altra, sempre nell'ambito del gruppo. Ma all'oTT si sono chiesti che cosa diavolo ne facessero in Costa Rica di elaboratori così potenti». </p><p class="calibre2">
«Tre Cray», disse Grant. «È un modello di computer?». Morris annuì. «Si tratta di supercomputer potentissimi. Per meglio inquadrare il problema, le dirò che i tre Cray dell'InGen costituiscono una potenza di calcolo superiore a quella oggi posseduta da qualsiasi società </p><p class="calibre2">
privata americana. E li hanno spediti in Costa Rica. È legittimo chiedersi perché». </p><p class="calibre2">
«Ci rinuncio. Perché?», chiese Grant. </p><p class="calibre2">
«Nessuno lo sa. E gli Hood destano preoccupazioni ancora più grandi», continuò Morris. «Gli Hood sono sequenziatori automatici dei geni... macchine in grado di elaborare da sole la sequenza del codice genetico del DNA. Sono così nuove che non figurano ancora tra gli strumenti la cui esportazione è soggetta a controlli. Ma sono in dotazione di qualsiasi labo-ratorio di ingegneria genetica che possa permettersi di spendere mezzo milione di dollari». Diede una scorsa ai propri appunti. «Be', a quanto pare la InGen ha spedito  <i class="calibre3">ventiquattro </i> sequenziatori Hood in quell'isola del Costa Rica. </p><p class="calibre2">
«Anche in questo caso si parla di trasferimento nell'ambito del gruppo e non di un'esportazione vera e propria», proseguì Morris. «A questo punto l'OTT si è trovato con le mani legate. Ufficialmente l'uso cui viene destinata una macchina non li riguarda. Ma li preoccupa il fatto che la InGen stia chiaramente installando uno dei più attrezzati laboratori di ingegneria genetica del mondo in un piccolo paese dell'America Centrale. Un paese in cui non vige alcun regolamento. Cose del genere si sono già verificate». Era già successo che società nordamericane di ingegneria genetica si fossero trasferite all'estero per non dover sottostare a leggi e regolamenti. Il caso più flagrante, spiegò Morris, era stato quello della rabbia alla Biosyn. </p><p class="calibre2">
Nel 1986, la Biosyn Corporation di Cupertino testò un vaccino antirabbico prodotto grazie alle tecniche di bioingegneria in una fattoria cilena. Non informarono né il governo cileno né i braccianti agricoli coinvolti. Procedettero con la prova del vaccino, e basta. </p><p class="calibre2">
Si trattava di un rabdovirus attivo, geneticamente modificato in modo da renderlo non virulento. Ma la virulenza non era stata testata; la Biosyn ignorava se il virus fosse ancora in grado di provocare la rabbia o no. E, peggio ancora, il virus era stato modificato. Di norma, la rabbia si contrae solo in seguito al morso di un animale. Ma la Biosyn aveva modificato il rabdovirus in modo da poterlo immettere a livello degli alveoli polmonari; in altre parole, si poteva prendere la rabbia semplicemente inalando il virus. Alcuni dipendenti della Biosyn avevano portato in Cile il virus attivo della rabbia in borse considerate bagaglio a mano in un volo di linea. Morris si era spesso chiesto che cosa sarebbe successo se le capsule si fossero aperte durante il volo. Tutti i viaggiatori avrebbero potuto prendere la rabbia. Era scandaloso. Irresponsabile. Un segno di negligenza criminosa. Ma nessuno si era mosso contro la Biosyn. I braccianti cileni che, senza saperlo, avevano rischiato la vita, erano dei poveri contadini ignoranti; il governo cileno era travagliato dalla crisi economica; e le autorità nordamericane non potevano agire al di fuori della loro giurisdizione. E quindi Lewis Dodgson, il genetista responsabile di quell'esperimento, lavorava tuttora per la Biosyn, la quale procedeva con la sua solita leggerezza. E altre società </p><p class="calibre2">
americane si stavano precipitando a installare laboratori in paesi non molto avanzati sotto il profilo della ricerca genetica, paesi che, ritenendo l'ingegneria genetica un campo non dissimile da altre discipline ad alto contenuto tecnologico, accoglievano di buon grado queste iniziative, senza conoscerne i potenziali pericoli. </p><p class="calibre2">
«Per questo abbiamo dato il via a un'indagine sulla InGen», spiegò Morris. «Circa tre settimane fa». </p><p class="calibre2">
«E cosa avete scoperto?», chiese Grant. </p><p class="calibre2">
«Ben poco», ammise Morris. «Quando tornerò a San Francisco, probabilmente dovremo interrompere le indagini. E penso di aver chiuso anche qui». Cominciò a rimettere i fogli nella valigetta. «Mi tolga una curiosità, che cosa  <i class="calibre3">significa </i>"iperspazio giovanile"?». </p><p class="calibre2">
«È solo un termine arzigogolato per la mia relazione», disse Grant. «Iperspazio è il termine con cui si indica lo spazio multidimensionale... una specie di scacchiera a più dimensioni. Se si potessero rilevare tutti gli aspetti del comportamento di un animale - le sue abitudini alimentari, i suoi spostamenti e le ore di sonno - si potrebbe rappresentare l'animale in uno spazio multidimensionale. Alcuni paleontologi parlano del comportamento degli animali nell'ambito di un iperspazio ecologico. L'iperspazio giovanile si riferisce al comportamento dei dinosauri giovani... tanto per adottare una terminologia pretenziosa al massimo». </p><p class="calibre2">
Il telefono squillò all'altro capo del camper. Fu Ellie a rispondere. «È in riunione adesso. Posso farla richiamare?». </p><p class="calibre2">
Morris richiuse la valigetta e si alzò. «Grazie per il suo aiuto e per la birra», disse. </p><p class="calibre2">
«Si immagini», disse Grant. </p><p class="calibre2">
Grant accompagnò Morris sino alla porta in fondo al camper. L'avvocato chiese: «Per caso Hammond ha mai chiesto l'invio di materiali provenienti dai vostri scavi? Ossa, uova o cose del genere?». </p><p class="calibre2">
«No», disse Grant. </p><p class="calibre2">
«La signorina Sattler ha accennato al fatto che qui vi occupate anche di questioni genetiche...». </p><p class="calibre2">
«Be', non proprio», rispose Grant. «Quando rinveniamo fossili troppo frammentari o altrimenti inutilizzabili per la conservazione in museo li inviamo a un laboratorio che li tritura e cerca di estrarne proteine e di identificarle. E poi ci spediscono una relazione». </p><p class="calibre2">
«Qual è il laboratorio?», chiese Morris. </p><p class="calibre2">
«Il Medical Biologic Service di Salt Lake». </p><p class="calibre2">
«Su che basi lo avete scelto?». </p><p class="calibre2">
«Abbiamo scelto chi ci ha fatto l'offerta più vantaggiosa». </p><p class="calibre2">
«Non ha nulla a che fare con la InGen?», chiese Morris. </p><p class="calibre2">
«Non mi risulta», rispose Grant. </p><p class="calibre2">
Erano arrivati alla porta del camper. Grant la aprì e Morris sentì l'ondata di calore dall'esterno. Si fermò un attimo per inforcare gli occhiali da sole. </p><p class="calibre2">
«Un'ultima cosa», disse Morris. «Supponiamo che la InGen non avesse veramente intenzione di allestire una mostra in un museo. C'è qualche altro scopo per cui avrebbero potuto utilizzare le informazioni contenute nella sua relazione?». </p><p class="calibre2">
Grant scoppiò a ridere. «Ma certo. Avrebbero potuto alimentare un adrosauro neonato». Anche Morris si mise a ridere. «Un adrosauro neonato. Dev'essere una bella vista. Quanto erano grossi?». </p><p class="calibre2">
«All'incirca così», disse Grant, allontanando le mani circa quindici centimetri. «Come uno scoiattolo». </p><p class="calibre2">
«E quanto tempo impiegavano a raggiungere la taglia adulta?». </p><p class="calibre2">
«Tre anni», rispose Grant. «Più o meno». </p><p class="calibre2">
Morris gli tese la mano. «Be', la ringrazio ancora per il suo aiuto», disse. </p><p class="calibre2">
«Guidi con prudenza scendendo di qui», disse Grant. Per un attimo seguì </p><p class="calibre2">
con lo sguardo l'avvocato che si dirigeva verso l'auto e poi richiuse la porta del camper. </p><p class="calibre2">
Grant chiese: «Che cosa ne pensi?». </p><p class="calibre2">
Ellie alzò le spalle. «Giovane. Ingenuo». </p><p class="calibre2">
«Ti è piaciuta quella su John Hammond nel ruolo dell'arcicattivo?», sghignazzò Grant. «John Hammond è sinistro quanto Walt Disney. A proposito, chi mi cercava al telefono?». </p><p class="calibre2">
«Oh», disse Ellie, «una certa Alice Levin, che lavora alla Facoltà di medicina della Columbia University. La conosci?». Grant scosse il capo. «No». </p><p class="calibre2">
«Be', si tratta di identificare certi resti. Vuole che tu la richiami immediatamente». </p><p class="calibre2">
 </p><p class="calibre2">
<b class="calibre1">SCHELETRO </b></p><p class="calibre2">
 </p><p class="calibre2">
Ellie Sattler scostò un ciuffo di capelli dal viso e rivolse la sua attenzione alle sei vaschette che aveva davanti. Erano bagni acidi con soluzioni di molarità da 5 a 30. Doveva tener d'occhio quelle a più alta concentrazione perché c'era il rischio che, disciolto lo strato calcareo, cominciassero a intaccare le ossa. E le ossa dei giovani dinosauri erano molto fragili. C'era da stupirsi che si fossero conservate per ottanta milioni di anni. Ascoltò distrattamente Grant che diceva: «Signorina Levin? Sono Alan Grant. Cos'è questa faccenda circa un... Ha trovato cosa?  <i class="calibre3">Cosa</i>?». Scoppiò </p><p class="calibre2">
a ridere. «Oh, mi sembra altamente improbabile, signorina Levin... Davvero non ho tempo, mi dispiace... Be', gli darò un'occhiata, ma le posso garantire che si tratta di un basilisco. Ma... sì, facciamo pure così. D'accordo. Me lo mandi subito». Grant riattaccò scuotendo il capo. «Ma che gente!». </p><p class="calibre2">
«Che succede?», chiese Ellie. </p><p class="calibre2">
«Sta cercando di identificare un qualche lucertolone», disse Grant. «Mi manderà la radiografia con un fax». Si avvicinò al telefax e rimase in attesa della trasmissione. «A proposito, ho un nuovo reperto per te. Molto interessante». </p><p class="calibre2">
«Davvero?». </p><p class="calibre2">
Grant annuì. «L'ho trovato proprio prima che arrivasse quel giovanotto. Nella collina sud, livello stratigrafico quattro. Un giovane  <i class="calibre3">Velociraptor</i>: mandibola e dentizione completa, quindi nessun dubbio sull'identificazione. E il sito ha l'aria di essere intatto. Potremmo anche trovare uno scheletro completo». </p><p class="calibre2">
«Fantastico», disse Ellie alzando il capo. «Di che età?». </p><p class="calibre2">
«Molto giovane», disse Grant. «Due mesi, quattro al massimo». </p><p class="calibre2">
«Sei sicuro che è un  <i class="calibre3">Velociraptor</i>?». </p><p class="calibre2">
«Assolutamente», disse Grant. «Forse cominciamo ad avere un po' di fortuna». </p><p class="calibre2">
Da due anni a quella parte, a Snakewater l'équipe di ricercatori aveva rinvenuto solo adrosauri col muso a becco d'anatra. Era già stata ampiamente provata la presenza di grandi orde di questi dinosauri erbivori che, in gruppi di dieci o ventimila, vagavano per le pianure del Cretaceo, così </p><p class="calibre2">
come avrebbero fatto molto più tardi i bisonti. </p><p class="calibre2">
Ma ora si poneva un altro, più pressante quesito: dov'erano i predatori? </p><p class="calibre2">
Naturalmente, essi dovevano essere rari. Studi condotti nei parchi nazionali dell'Africa e dell'India sulla proporzione predatori/prede suggerivano che, grosso modo, doveva esserci un predatore carnivoro ogni 400 erbivori. In altre parole, un'orda di 10.000 adrosauri avrebbero permesso la sopravvivenza di soli 25 tirannosauri. E quindi il rinvenimento di un grosso predatore era altamente improbabile. </p><p class="calibre2">
Ma dov'erano i piccoli predatori? Snakewater aveva dozzine di nidi - in alcuni punti il terreno era letteralmente coperto da frammenti di gusci d'uovo - e molti piccoli dinosauri si cibavano di uova. Resti di animali come il  <i class="calibre3">Dromeosaurus</i>, l'  <i class="calibre3">Oviraptor</i>,  <i class="calibre3"> </i> il  <i class="calibre3">Velociraptor </i> e il  <i class="calibre3">Coelurus - </i> predatori la cui altezza era di un metro o due - avrebbero dovuto abbondare da quelle parti. Ma sino a quel momento nulla era venuto alla luce. Forse questo scheletro di  <i class="calibre3">Velociraptor  </i> indicava che cominciavano ad avere fortuna. E per giunta si trattava di un esemplare giovane. Ellie sapeva che uno dei sogni di Grant era lo studio dell'allevamento dei piccoli presso i dinosauri carnivori, così come aveva fatto con gli erbivori. Magari quello era il primo passo verso la realizzazione di quel sogno. «Sarai molto eccitato, immagino», disse Ellie. Grant non rispose. </p><p class="calibre2">
«Ho detto che sarai molto eccitato», ripeté la ragazza. </p><p class="calibre2">
«Mio Dio», borbottò Grant. Stava fissando il fax con occhi sgranati. </p><p class="calibre2">
 </p><p class="calibre2">
Ellie sbirciò la radiografia sopra la spalla di Grant ed espirò lentamente. </p><p class="calibre2">
«Pensi che si tratti di un  <i class="calibre3">amassicus</i>?». </p><p class="calibre2">
«Sì», rispose Grant. «Oppure di un  <i class="calibre3">triassicus. </i> Lo scheletro è così minuto». </p><p class="calibre2">
«Ma di certo non è un lucertolone», disse lei. </p><p class="calibre2">
«No», convenne Grant. «Questo non è un lucertolone. Nessun lucertolone a tre dita ha calcato questo pianeta da almeno 200 milioni di anni». Il primo pensiero di Ellie fu che si trattasse di uno scherzo, uno scherzo ben congegnato e ingegnoso, ma pur sempre uno scherzo. Tutti i paleontologi sapevano che la minaccia di uno scherzo era sempre incombente. Il tiro più famoso, quello dell'uomo di Piltdown, non era stato scoperto per quarant'anni e l'autore era tuttora ignoto. Più di recente, l'illustre astronomo Fred Hoyle aveva affermato che il fossile del dinosauro alato  <i class="calibre3">Archae-</i> <i class="calibre3">opteryx</i>,  <i class="calibre3"> </i> esposto al British Museum, era un falso. (In seguito ne venne provata l'autenticità). Il segreto di uno scherzo riuscito consisteva nel presentare agli scienziati proprio ciò che essi si aspettavano di trovare. E, agli occhi di Ellie, la radiografia del lucertolone era perfetta nei minimi particolari. La zampa a tre dita era ben bilanciata, con l'artiglio medio più corto degli altri. Le ossa rudimentali del quarto e quinto artiglio erano situate in alto, vicino alla giuntura metatarsale. La tibia era robusta e decisamente più lunga del femore. All'altezza del fianco, l'acetabolo era completo. La coda era formata da quarantacinque vertebre. Si trattava di un  <i class="calibre3">Procompsignathus. </i> </p><p class="calibre2">
«Questa radiografia potrebbe essere un falso?». </p><p class="calibre2">
«Non so», rispose Grant. «Ma è quasi impossibile alterare una radiografia. E il  <i class="calibre3">Procompsignathus </i>è un animale oscuro. Persino gente che ha dimestichezza coi dinosauri non l'ha mai sentito nominare». Ellie lesse l'appunto che accompagnava l'immagine. «Campione rinvenuto sulla spiaggia di Cabo Bianco, il 16 luglio... </p><p class="calibre2">
«A quanto pare, un'aluatta lo stava divorando e questo è quanto si è riuscito a recuperare. Oh... e qui si dice anche che il lucertolone ha aggredito una bambina». </p><p class="calibre2">
«Ne dubito», disse Grant. «Ma può darsi. Il  <i class="calibre3">Procompsignathus amassi-</i> <i class="calibre3">cus </i> era un minuscolo dinosauro carnivoro del Triassico, così piccolo e leggero che si ritiene dovesse essere un saprofago, che si cibasse cioè solo di carogne. E si può stabilirne la taglia...», prese rapidamente le misure, «...è </p><p class="calibre2">
venti centimetri dalle zampe all'anca, e quindi in totale non doveva misurarne più di trenta. Le dimensioni di un pollo. Persino un bambino dovrebbe essergli apparso piuttosto temibile. Potrebbe forse mordere un neonato, ma non un bambino». Ellie guardò la radiografia aggrottando la fronte. </p><p class="calibre2">
«Pensi che si tratti di una vera e propria riscoperta? Come il  <i class="calibre3">Coelecan-</i> <i class="calibre3">thus</i>?» <i class="calibre3">. </i> </p><p class="calibre2">
«Può darsi», disse Grant. Il  <i class="calibre3">Coelecanthus </i> era un pesce lungo un metro e mezzo, noto solo grazie a reperti fossili, e ritenuto estinto da 65 milioni di anni sino a che, nel 1938, non ne era stato pescato un esemplare nell'oceano Indiano. Ma esistevano altri casi analoghi. Dell'opossum nano australiano si conoscevano solo resti fossili, sino a che un esemplare vivo venne trovato in una pattumiera a Melbourne. E un fossile di megachirottero della Nuova Guinea, risalente a 10.000 anni fa, venne descritto da uno zoologo il quale, di lì a poco, ne ricevette un esemplare vivo per posta. </p><p class="calibre2">
«Ma è autentico?», insistette Ellie. «E a che epoca risale?». </p><p class="calibre2">
«È difficile stabilirlo», disse Grant scrollando il capo. Gran parte degli animali riscoperti erano aggiunte relativamente recenti al quadro complessivo delle testimonianze fossili: risalivano solo a dieci o a ventimila anni fa. Alcuni a qualche milione di anni fa. Nel caso del  <i class="calibre3">Coelecanthus</i>,  <i class="calibre3"> </i> si trattava di sessantacinque milioni di anni. Ma l'esemplare sotto i loro occhi era ancor più antico. I dinosauri si erano estinti nel Cretaceo, 65 milioni di anni fa. Nel Giurassico, 190 milioni di anni fa, erano stati la forma di vita dominante sul pianeta. E avevano fatto la loro comparsa sulla terra nel Triassico, circa 220 milioni di anni fa. </p><p class="calibre2">
Il   <i class="calibre3">Procompsignathus  </i> risaliva agli albori del Triassico..., un periodo in cui il nostro pianeta aveva tutt'altra configurazione. Tutti i continenti erano uniti in una sola terra emersa, chiamata Pangea, che si estendeva dal polo nord al polo sud - un vasto continente di felci e foreste, punteggiato da grandi estensioni desertiche. L'oceano Atlantico era uno stretto lago incuneato tra le terre che sarebbero diventate l'Africa e la Florida. L'atmosfera era più densa. La terra più calda. I vulcani attivi erano centinaia. Questo era l'ambiente in cui viveva il  <i class="calibre3">Procompsignathus. </i> </p><p class="calibre2">
«Be'», osservò Ellie. «Sappiamo che alcuni animali sono sopravvissuti. I coccodrilli sono essenzialmente rettili del Triassico che vivono ancora ai giorni nostri. Anche gli squali appartengono al Triassico. Quindi non sarebbe un evento senza precedenti». Grant annuì. «D'altronde, che altra spiegazione si potrebbe trovare? O si tratta di un falso - cosa di cui dubito - o di una riscoperta. Che altro potrebbe essere?». Squillò il telefono. «Sarà ancora Alice Levin», disse Grant. «Vediamo un po' se riusciamo a farci spedire l'esemplare in carne e ossa». Sollevò il ricevitore e trasecolò. «Sì, mi passi pure il signor Hammond. Sì. Certo». </p><p class="calibre2">
«Hammond? Che cosa vuole?», chiese Ellie. </p><p class="calibre2">
Grant scosse il capo poi, al telefono, disse: «Sì, signor Hammond. Che piacere sentirla... sì...». Alzò lo sguardo su Ellie. «Oh, davvero? Ah sì? Ma dice davvero?». </p><p class="calibre2">
Posò la mano sul microfono e disse: «Eccentrico come sempre. Questa devi proprio sentirla». </p><p class="calibre2">
Premette il pulsante dell'amplificatore ed Ellie udì la ben nota voce gracchiante del vecchio sbraitare: «...una caterva di seccature da parte di un tizio dell'EPA che, a quanto sembra, è partito alla carica, del tutto alla cieca e di sua iniziativa, e gira qua e là facendo domande e agitando le acque. Per caso si è fatto vivo qualcuno anche da lei?». </p><p class="calibre2">
«In effetti, un tizio è venuto a parlarmi», rispose Grant. Hammond grugnì. «Come temevo. Un saccentone di nome Morris?». </p><p class="calibre2">
«Sì, si chiamava proprio Morris», confermò Grant. </p><p class="calibre2">
«Intende parlare con tutti i nostri consulenti», disse Hammond. «L'altro giorno è stato da Ian Malcolm, il matematico del Texas, sa? Ed è di lì che ho scoperto la faccenda. Abbiamo incontrato difficoltà tremende a trovare il bandolo della matassa: è tipico del modus operandi degli enti statali. Non ci sono né denunce né accuse ma solo i tampinamenti di un ragazzotto che agisce di testa sua e se ne va in giro a spese dei contribuenti. L'ha infa-stidita? Ha ostacolato il suo lavoro?». </p><p class="calibre2">
«No, no, non mi ha dato alcun fastidio». </p><p class="calibre2">
«Be', in un certo senso mi dispiace», osservò Hammond, «perché se lo avesse fatto avrei cercato di fermarlo con un'ingiunzione. Per il momento ho solo chiesto ai miei legali di contattare l'EPA per scoprire dove diavolo vogliono cacciare il naso. Il direttore del settore afferma di ignorare che vi sia un'indagine in corso! Ma chi li capisce, quelli! Tutti inghippi burocratici, ecco di cosa si tratta. Accidenti, penso che quel ragazzo stia cercando di andare in Costa Rica per ficcanasare nella nostra isola. Lei sa che abbiamo un'isola da quelle parti?». </p><p class="calibre2">
«No», rispose Grant fissando Ellie. «Non lo sapevo». </p><p class="calibre2">
«Ebbene sì: quattro o cinque anni fa - non mi ricordo esattamente - abbiamo acquistato un'isola per dare il via a una nostra iniziativa. Si chiama Isla Nublar... è una grossa isola a circa cento miglia dalla costa. Sarà una riserva biologica. È un posto stupendo. Una giungla tropicale. Sa una cosa, dottor Grant, dovrebbe andarci». </p><p class="calibre2">
«Sembra molto interessante», disse Grant, «ma in effetti...». </p><p class="calibre2">
«... È quasi finita adesso, sa», continuò Hammond. «Le ho inviato una documentazione relativa al progetto. L'ha ricevuta?». </p><p class="calibre2">
«No, ma siamo piuttosto fuori mano, qui». </p><p class="calibre2">
«Magari le arriverà oggi. Ci dia un'occhiata. L'isola è una meraviglia. C'è tutto. I lavori sono durati due anni e mezzo. Può immaginarsi. Un enorme parco. Apre nell'ottobre del prossimo anno. Dovrebbe vederla, dico sul serio». </p><p class="calibre2">
«Sembra un'idea meravigliosa, ma...». </p><p class="calibre2">
«No, no», proseguì Hammond, «insisto, dottor Grant. Sono certo che le piacerà. La troverà affascinante». </p><p class="calibre2">
«Ma sono nel bel mezzo di...», obiettò Grant. </p><p class="calibre2">
«Senta, le faccio una proposta», lo interruppe Hammond come se quell'idea gli fosse balenata proprio in quel momento. «Questo fine settimana mando giù alcuni dei nostri ex consulenti. Vada anche lei a dare un'occhiata per qualche giorno. A nostre spese, s'intende. Mi piacerebbe tanto sapere che cosa ne pensa lei». </p><p class="calibre2">
«Impossibile», rispose Grant. </p><p class="calibre2">
«Oh, solo per un fine settimana», disse Hammond con la vivace e irritante insistenza dei vecchi. «Non le chiedo di più, dottor Grant. Non voglio affatto interrompere il suo lavoro. So quanto sia importante. Mi creda, lo so davvero. Non bisogna mai distrarsi. Ma può fare un salto laggiù per il fine settimana ed essere di ritorno lunedì». </p><p class="calibre2">
«No, proprio no», disse Grant. «Ho appena trovato un nuovo scheletro e...». </p><p class="calibre2">
«Sì, d'accordo, ma penso comunque che dovrebbe venire...», continuò </p><p class="calibre2">
Hammond, che ormai aveva cessato di dar retta al suo interlocutore. </p><p class="calibre2">
«E poi abbiamo appena ricevuto prove che sembrano indicare un rinvenimento straordinario e sconcertante: un  <i class="calibre3">Procompsignathus </i> vivo!». </p><p class="calibre2">
«Che cosa?», chiese Hammond parlando più lentamente. «Non ho capito bene. Mi è sembrato di sentirle dire un  <i class="calibre3">Procompsignathus </i> vivo». </p><p class="calibre2">
«Appunto», rispose Grant. «È un esemplare biologico, un frammento di un animale rinvenuto nell'America Centrale. Un animale vivo». </p><p class="calibre2">
«Non mi dica!», esclamò Hammond. «Un esemplare vivo? È straordinario». </p><p class="calibre2">
«Sì», confermò Grant. «Anche noi siamo di quell'avviso. Quindi capisce che non posso proprio allontanarmi...». </p><p class="calibre2">
«Nell'America Centrale, ha detto?». </p><p class="calibre2">
«Sì». </p><p class="calibre2">
«E dove, esattamente? Lo sa?». </p><p class="calibre2">
«Una spiaggia chiamata Cabo Bianco... non so la posizione precisa...». </p><p class="calibre2">
«Capisco». Hammond si schiarì la voce. «E quando le è arrivato questo esemplare?». </p><p class="calibre2">
«Proprio oggi». </p><p class="calibre2">
«Oggi. Capisco. Oggi. Capisco. Sì». Si schiarì di nuovo la voce. Grant guardò Ellie e, muto, articolò:  <i class="calibre3">Che cosa succede? </i> </p><p class="calibre2">
Ellie scosse il capo.  <i class="calibre3">Sembra turbato. </i> </p><p class="calibre2">
 <i class="calibre3">Guarda se Morris è ancora qui</i>,  <i class="calibre3"> </i> le chiese, sempre articolando. Lei guardò fuori della finestra ma l'auto di Morris era sparita. Si girò </p><p class="calibre2">
verso il collega. </p><p class="calibre2">
Diffuso dall'altoparlante, risuonò il tossicchiare di Hammond. «Ehm, dottor Grant, ne ha già parlato con qualcuno?». </p><p class="calibre2">
«No». </p><p class="calibre2">
«Ottimo, ottimo. Be'. Sì. Be', sarò sincero con lei, dottor Grant: quest'isola mi sta creando qualche problema. La faccenda dell'EPA non potrebbe arrivare in un momento peggiore». </p><p class="calibre2">
«E perché mai?», chiese Grant. </p><p class="calibre2">
«Be', abbiamo avuto qualche difficoltà che ha provocato dei ritardi... diciamo che sono un po' sotto pressione e che sarei lieto se lei volesse dare un'occhiata all'isola. Vorrei il suo parere. Il compenso per la sua consulen-za sarà quello consueto previsto per i giorni festivi, e cioè ventimila al giorno. Sessantamila per tutto il fine settimana. E se la dottoressa Sattler potesse lasciare il sito, riceverebbe lo stesso compenso. Ci serve un botanico. Che ne dice?». Ellie alzò lo sguardo su Grant che diceva: «Be', signor Hammond, una cifra del genere sarebbe sufficiente a finanziare le nostre ricerche per le prossime due estati». </p><p class="calibre2">
«Bene, bene», disse Hammond con tono affabile. Ora sembrava distratto, i suoi pensieri volti altrove. «Voglio venirle incontro al massimo... Mando il jet della compagnia a prenderla all'aeroporto privato a est di Choteau. Ha presente il posto? Dista solo due ore di auto da dove si trova lei. La aspettiamo domani alle diciassette e la portiamo subito a destinazione. Ce la fate per quell'ora?». </p><p class="calibre2">
«Penso di sì». </p><p class="calibre2">
«Bene. Portate pochi bagagli. Non è necessario il passaporto. Non vedo l'ora di vederla. A domani», disse Hammond, e riattaccò. </p><p class="calibre2">
 </p><p class="calibre2">
<b class="calibre1">COWAN, SWAIN E ROSS </b></p><p class="calibre2">
 </p><p class="calibre2">
Il sole di mezzogiorno inondava gli uffici dello studio legale Cowan, Swain e Ross di San Francisco, dando al locale un'allegria che Donald Gennaro era lungi dal provare. Rimase in ascolto al telefono e alzò lo sguardo sul suo capo, Daniel Ross, compassato come un impresario di pompe funebri nel suo gessato scuro. </p><p class="calibre2">
«Capisco, John», disse Gennaro. «E Grant ha accettato di venire? Bene, bene... mi va benissimo. Congratulazioni, John». Riattaccò e si girò verso Ross. </p><p class="calibre2">
«Non possiamo più fidarci di Hammond. È troppo sotto pressione. L'EPA indaga su di lui, i lavori in Costa Rica sono in ritardo e gli investitori cominciano a innervosirsi. Sono trapelate troppe voci sulle difficoltà insorte laggiù. Troppi operai sono morti. E adesso ci mancava ancora questa faccenda del procomsit..., come diavolo si chiama, trovato vivo sul continente...». </p><p class="calibre2">
«Che cosa significa?», chiese Ross. </p><p class="calibre2">
«Forse nulla», disse Gennaro. «Ma la Hamachi è uno dei nostri principali investitori. La settimana scorsa ho ricevuto un rapporto dal rappresentante della Hamachi a San José, la capitale del Costa Rica. Secondo questo rapporto, un nuovo tipo di lucertolone ha morsicato alcuni bambini lungo la costa». </p><p class="calibre2">
Ross batté le palpebre. «Un nuovo lucertolone?». </p><p class="calibre2">
«Sì. Un nuovo lucertolone. Non è cosa da prendere alla leggera. Dobbiamo perlustrare immediatamente l'isola. Ho dato disposizioni affinché </p><p class="calibre2">
venga ispezionata settimanalmente da gruppi diversi per tre settimane consecutive». </p><p class="calibre2">
«E Hammond cosa dice?». </p><p class="calibre2">
«Sostiene che tutto è a posto sull'isola. Afferma di aver adottato tutte le misure di sicurezza necessarie». </p><p class="calibre2">
«Ma tu non gli credi», disse Ross. </p><p class="calibre2">
«No», rispose Gennaro. «Per niente». </p><p class="calibre2">
Donald Gennaro era approdato allo studio legale Cowan, Swain e Ross dopo un'esperienza maturata nel settore fondi d'investimento di una banca. Molti clienti dello studio legale operavano nel campo delle tecnologie avanzate e spesso avevano bisogno di ricapitalizzazioni, e Gennaro li aiutava a trovare il denaro. Uno dei suoi primi incarichi, nel 1982, era consistito nell'assistere John Hammond, all'epoca quasi settantenne, a raccogliere i finanziamenti necessari per fondare la InGen Corporation. Erano riusciti a mettere insieme quasi un miliardo di dollari, e Gennaro serbava ancora un vivido ricordo di quella spericolata impresa. </p><p class="calibre2">
«Hammond è un sognatore», disse Gennaro. </p><p class="calibre2">
«Un sognatore potenzialmente pericoloso», obiettò Ross. «Non avremmo mai dovuto impelagarci in quella faccenda. Qual è la nostra posizione finanziaria?». </p><p class="calibre2">
«Possediamo una quota del cinque per cento», rispose Gennaro. </p><p class="calibre2">
«Col beneficio della responsabilità limitata?». </p><p class="calibre2">
«No, siamo responsabili in toto». </p><p class="calibre2">
Ross scosse il caso. «Non avremmo mai dovuto fare una cosa del genere». </p><p class="calibre2">
«All'epoca era sembrata una buona mossa», disse Gennaro. «Diamine, otto anni fa. La nostra partecipazione era a titolo di parziale pagamento della parcella. E, come ricorderai, il piano di Hammond era altamente speculativo. Si era dato da fare come un matto. E nessuno era davvero convinto che ce l'avrebbe fatta». </p><p class="calibre2">
«Ma a quanto pare c'è riuscito», disse Ross. «In ogni caso, convengo che i tempi sono più che maturi per un'ispezione. Che mi dici dei tuoi esperti?». </p><p class="calibre2">
«Comincerò con i consulenti di cui si è avvalso Hammond nelle fasi ini-ziali del progetto». Gennaro posò un elenco sulla scrivania di Ross. «Nel primo gruppo figurano un paleontologo, un paleobotanico e un matematico. Vanno sul posto questo fine settimana. Andrò anch'io con loro». </p><p class="calibre2">
«Ti diranno la verità?», chiese Ross. </p><p class="calibre2">
«Penso di sì. Nessuno di loro ha avuto molto a che fare con l'isola, e uno </p><p class="calibre2">
- il matematico Ian Malcolm - si è dichiarato contrario al progetto sin dall'inizio. Ha sempre sostenuto che non poteva funzionare, che non avrebbe mai funzionato». </p><p class="calibre2">
«Chi altro verrà con voi?». </p><p class="calibre2">
«Solo un tecnico: l'analista di sistemi, per revisionare i computer e correggere qualche errore. Dovrebbe essere qui venerdì mattina». </p><p class="calibre2">
«Bene», disse Ross. «Ci pensi tu a organizzare il viaggio?». </p><p class="calibre2">
«Hammond ha voluto fare le telefonate personalmente. Credo che voglia occultare i suoi guai presentando la cosa come se fosse una gita di piacere. Tanto per mostrare la sua isola». </p><p class="calibre2">
«Va bene», disse Ross. «Ma assicurati che l'ispezione abbia luogo. E </p><p class="calibre2">
non lasciarti sfuggire niente. Voglio che questa faccenda sia risolta entro una settimana». Si alzò e uscì dall'ufficio. </p><p class="calibre2">
 </p><p class="calibre2">
Gennaro formò il numero e sentì il sibilo di un radiotelefono. Poi una voce disse: «Qui Grant». </p><p class="calibre2">
«Salve, dottor Grant, sono Donald Gennaro. Sono il legale della InGen. Ci siamo conosciuti telefonicamente qualche anno fa, non so se si ricorda...». </p><p class="calibre2">
«Mi ricordo», disse Grant. </p><p class="calibre2">
«Bene», continuò Gennaro. «Ho appena parlato al telefono con John Hammond, il quale mi ha dato la bella notizia che lei verrà nella nostra isola in Costa Rica...». </p><p class="calibre2">
«Sì», confermò Grant. «Dovremmo partire domani». </p><p class="calibre2">
«Bene, volevo solo porgerle i miei ringraziamenti per aver acconsentito a venire anche con così poco preavviso. Gliene siamo tutti grati alla InGen. Abbiamo invitato anche Ian Malcolm che, come lei, è stato uno dei nostri primi consulenti. È il matematico che insegna all'Università del Texas a Austin». </p><p class="calibre2">
«Me l'ha già detto John Hammond», rispose Grant. </p><p class="calibre2">
«Benissimo», disse Gennaro. «E sarò anch'io della partita. A proposito, quell'esemplare che lei ha scoperto... un pro... procom... come si chiama?». </p><p class="calibre2">
« <i class="calibre3">Procompsignathus</i>»,  <i class="calibre3"> </i> rispose Grant. </p><p class="calibre2">
«Già. È in suo possesso, dottor Grant? L'esemplare vero e proprio?». </p><p class="calibre2">
«No. Ho solo visto una radiografia. L'esemplare è a New York. È stata una donna della Columbia University a chiamarmi». </p><p class="calibre2">
«Be', potrebbe fornirmi tutti i particolari in proposito?», chiese Gennaro. </p><p class="calibre2">
«Vorrei rintracciare l'esemplare per conto del signor Hammond, che non vede l'ora di poterlo osservare. Sono certo che interesserebbe anche a lei. Magari riuscirò a farlo arrivare nell'isola mentre ci siete anche voi», disse Gennaro. </p><p class="calibre2">
Grant gli diede l'informazione richiesta. «Ottimo, dottor Grant. I miei omaggi al dottor Sattler. Non vedo l'ora di incontrarvi domani». E con questo Gennaro riattaccò. </p><p class="calibre2">
 </p><p class="calibre2">
<b class="calibre1">PROGETTI </b></p><p class="calibre2">
 </p><p class="calibre2">
«È appena arrivato», annunciò Ellie il giorno dopo portando nel camper un grosso plico color cachi. «Uno dei ragazzi l'ha portato dal paese. Il mittente è Hammond». Grant notò il logo bianco e azzurro della InGen mentre strappava la busta. All'interno vi era solo un pacco di fogli rilegato senza alcuna lettera di accompagnamento. Tirandolo fuori si accorse che si trattava di cianografiche debitamente ridotte e riunite a formare uno spesso volume. La copertina recava la scritta: VILLAGGIO TURISTICO ISLA NUBLAR. ALLOGGI PER I CLIENTI (PROSPETTO COMPLETO: SAFARI LODGE). </p><p class="calibre2">
«Che roba è questa?», disse. Un foglio scivolò fuori dalla brossura non appena Grant la aprì. </p><p class="calibre2">
 </p><p class="calibre2">
Cari Alan e Ellie, </p><p class="calibre2">
come potrete immaginare, non abbiamo ancora del materiale promozionale vero e proprio. Ma questo dovrebbe darvi un'idea del progetto di Isla Nublar. A me sembra entusiasmante! </p><p class="calibre2">
 </p><p class="calibre2">
Non vedo l'ora di poterne discutere con voi! Spero che possiate venire! </p><p class="calibre2">
 </p><p class="calibre2">
Con i miei migliori saluti, </p><p class="calibre2">
John </p><p class="calibre2">
 </p><p class="calibre2">
«Non capisco», disse Grant sfogliando la brossura. «Questi sono progetti architettonici». Lesse la prima pagina: </p><p class="calibre2">
 </p><h1 class="calibre4">CENTRO VISITATORI VILLAGGIO TURISTICO DI ISLA </h1><p class="calibre2">
NUBLAR </p><p class="calibre2">
Cliente: InGen Corporation, Palo Alto, California </p><p class="calibre2">
Architetti: Dunning, Murphy &amp; Associati, New York. Richard Murphy, Theodore Chen, architetti. Sheldon James, direttore amministrativo. Ingegneri: Harlow, Whitney  <i class="calibre3">&amp; </i> Fields, Boston, strutture. A.T. Misikawa, Osaka, impianti. </p><p class="calibre2">
Architettura del paesaggio: Shepperton Rogers, Londra; A. Ashikiga, H. Ieyasu, Kanazawa. Impianti elettrici: N.V. Kobayashi, Tokyo; A.R. Makasawa, consulente capo. </p><p class="calibre2">
Computer: Integrated Computer System, Inc., Cambridge, Mass. Dennis Nedry, supervisore. </p><p class="calibre2">
 </p><p class="calibre2">
Grant esaminò i progetti. Recavano la stampigliatura: SEGRETO INDUSTRIALE: PROIBITA LA RIPRODUZIONE e PROGETTI SEGRETI: VIETATA LA DISTRIBUZIONE. Tutti i fogli erano numerati, in cima a ogni foglio c'era scritto: «Questi progetti sono una creazione esclusiva della InGen Corporation. Chi ne prende visione senza aver in precedenza firmato il documento 112/4A può essere perseguito a termini di legge». </p><p class="calibre2">
«Mi sembra il colmo della paranoia», commentò Grant. </p><p class="calibre2">
«Magari hanno le loro buone ragioni», disse Ellie. </p><p class="calibre2">
La pagina seguente era una carta topografica. Mostrava l'Isla Nublar, la cui forma ricordava una lacrima rovesciata, tondeggiante a nord e più sottile a sud. Era lunga circa tredici chilometri e, sulla carta, era stata suddivisa in svariati settori. </p><p class="calibre2">
Il settore nord era stato designato come ZONA VISITATORI e conteneva strutture denominate «Arrivi», «Centro visitatori/Amministrazione», </p><p class="calibre2">
«Generatore/Impianto di dissalazione/Manutenzione», «Residenza Hammond» e «Safari Lodge». Grant individuò i contorni di una piscina, i rettangoli dei campi da tennis e i simboli tondeggianti che indicavano alberi e arbusti. </p><p class="calibre2">
«Sembra un normale villaggio turistico», disse Ellie. Seguiva poi il progetto del Safari Lodge. Dal prospetto sembrava un edificio di grande effetto scenografico: basso e lungo, con una serie di struttu-re piramidali sul tetto. Scarse erano invece le informazioni sugli altri edifici della zona visitatori. Il resto dell'isola era ancor più misterioso. Da quanto poté capire Grant, era praticamente uno spazio aperto, intatto, solcato solo da una rete di strade e di tunnel, e punteggiato da qualche edificio isolato e da uno stretto lago che sembrava artificiale, con una diga e sponde di cemento. Ma gran parte della superficie era divisa in grandi zone in cui praticamente non vi era stato alcun intervento umano. Ogni zona recava una sigla diversa: </p><p class="calibre2">
/P/PROC/V/2A, /D/TRIC/L/5(4A + I), /LN/OTHN/C/4(3A + I) e </p><p class="calibre2">
/W/HADR/II (6A + 3 + 3DB). </p><p class="calibre2">
«C'è una legenda che spieghi queste sigle?», chiese Ellie. Grant diede una rapida scorsa al volume, ma non trovò nulla. </p><p class="calibre2">
«Forse l'hanno espunta», disse lei. </p><p class="calibre2">
«Siamo in piena paranoia, te lo dico io», ripeté Grant. Guardò le lunghe e ricurve linee di demarcazione, separate l'una dall'altra dalla rete stradale. L'intera isola era divisa in sei parti. E ciascuna di esse era isolata dalla strada da un fossato di cemento, circondato a sua volta da una recinzione contrassegnata dal simbolo del fulmine. Quel particolare li lasciò perplessi, ma infine capirono che si trattava di recinti elettrificati. </p><p class="calibre2">
«Che strano», osservò Ellie. «Recinzioni elettrificate in un villaggio turistico?». </p><p class="calibre2">
«Per chilometri e chilometri», disse Grant. «Fossati e, come se non bastasse, recinti elettrificati. Di solito costeggiati da una strada». </p><p class="calibre2">
«Proprio come in uno zoo», disse Ellie. </p><p class="calibre2">
Grant tornò a esaminare la carta topografica concentrandosi sulla isoipse. La collocazione delle strade era molto strana. La strada principale si snodava in direzione nord-sud, proprio attraverso le montagne, e in un tratto sembrava addirittura scavata lungo un dirupo sovrastante un fiume. Tutto dava l'impressione che, di proposito, si fosse cercato di creare vaste enclaves, separate dalle strade da fossati e recinti elettrificati. Le strade erano sopraelevate rispetto al livello del suolo, in modo da consentire la visuale oltre le recinzioni... A che scopo? </p><p class="calibre2">
«Hai notato le dimensioni di queste strutture?», chiese Ellie. «Guarda qui. Questo fossato è largo nove metri. È come una fortificazione militare». Grant si accorse che Ellie aveva ragione. E, a un più attento esame, notò </p><p class="calibre2">
che in ogni zona sorgevano edifici. Erano costruzioni di cemento, dai muri spessi, di solito rintanate in luoghi fuori mano. Dai prospetti sembravano bunker dotati di piccole finestre. Erano simili ai fortini nazisti dei vecchi film di guerra. </p><p class="calibre2">
In quel momento, udirono un'esplosione soffocata e Grant mise le carte da parte. «Torniamo al lavoro», disse. </p><p class="calibre2">
 </p><p class="calibre2">
« <i class="calibre3">Fuoco! </i>» <i class="calibre3">. </i> </p><p class="calibre2">
Ci fu una lieve vibrazione prima che i contorni gialli apparissero sullo schermo del computer. Questa volta la definizione era perfetta e Grant ebbe una fuggevole visione dello scheletro splendidamente nitido, il lungo collo rovesciato all'indietro. Senza alcun dubbio si trattava di un  <i class="calibre3">Veloci-</i> <i class="calibre3">raptor </i> neonato, e sembrava in perfette... </p><p class="calibre2">
L'immagine sparì. </p><p class="calibre2">
«Odio i computer», disse Grant, socchiudendo gli occhi per proteggerli dal sole. «E ora cos'è successo?». </p><p class="calibre2">
«Guai con l'alimentazione», spiegò uno dei ragazzi. «Un momento». Il ragazzo si chinò sul groviglio di fili collegati al retro del computer portatile, alimentato da batterie. L'avevano sistemato su una cassetta da birra sulla sommità del tumulo quattro, non lontano dal dispositivo chiamato Botto. Grant sedette accanto al tumulo e guardò l'orologio. Disse a Ellie: «Dovremo procedere alla vecchia maniera». Uno dei ragazzi lo sentì. «Oh, Alan». </p><p class="calibre2">
«Senti», disse Grant, «un aereo ci aspetta. E prima di partire voglio che quel fossile venga protetto». </p><p class="calibre2">
Una volta esposto un fossile, bisognava continuare l'opera per non correre il rischio di perderlo. Agli occhi dei turisti, il paesaggio delle badland appariva immutabile, ma in realtà era soggetto a un'erosione incessante, che avveniva letteralmente sotto gli occhi degli osservatori; tutta la giornata era scandita dall'acciottolio della ghiaia che rotolava lungo i fianchi delle colline che si sgretolavano. E c'era sempre il rischio dei temporali; anche un breve acquazzone sarebbe bastato per spazzare via un fragile fossile. Perciò lo scheletro parzialmente portato alla luce da Grant era in pericolo e doveva essere protetto sino al suo ritorno. Di solito i fossili venivano protetti stendendovi sopra una tela cerata e scavando un fossato intorno al perimetro per consentire lo scolo delle acque. Il problema era stabilire le dimensioni del fossato da scavare intorno al fossile di  <i class="calibre3">Velociraptor. </i> A questo fine si usava una TASC, cioè una tomografia assiale sonica computerizzata. Era un procedimento del tutto nuovo, in cui Botto sparava un proiettile di piombo nel terreno, in modo da creare onde d'urto che venivano lette dal computer e trasformate in una sorta di immagine radiografica del terreno. Avevano usato questo sistema per tutta l'estate, con alterne fortune. </p><p class="calibre2">
Botto era a sei metri di distanza, una specie di grosso carrello argenteo sormontato da un ombrellone. Sembrava il carrettino di un gelataio, assurdamente parcheggiato nell'arido paesaggio delle  <i class="calibre3">badlands. </i> Due ragazzi avevano il compito di alimentare Botto con proiettili di piombo morbido. Per il momento, la TASC era servita solo a individuare le dimensioni dei fossili, aiutando l'équipe di Grant a meglio delimitare l'estensione degli scavi. Ma i ragazzi sostenevano che, nell'arco di pochi anni, sarebbe stato possibile ottenere immagini così dettagliate da rendere inutili gli scavi stessi. Si sarebbero ottenute perfette immagini tridimensionali delle ossa, cosa che lasciava intravedere il nuovo mondo di un'archeologia senza scavi. Nulla di tutto ciò si era ancora verificato. E l'attrezzatura che nei laboratori dell'università aveva funzionato impeccabilmente, sul campo si era mostrata deplorevolmente delicata e capricciosa. </p><p class="calibre2">
«Quanto ci vorrà ancora?», chiese Grant. </p><p class="calibre2">
«Adesso ci siamo, Alan. Non è male». </p><p class="calibre2">
Grant andò a vedere lo schermo. Tracciato in linee gialle, vide l'intero scheletro. Si trattava davvero di un esemplare giovane. La caratteristica più </p><p class="calibre2">
notevole del  <i class="calibre3">Velociraptor - </i> la zampa a un dito, che negli esemplari adulti era un artiglio ricurvo, lungo quindici centimetri, capace di lacerare la preda - in questo neonato aveva le dimensioni di una spina di rosa. Era appena visibile sul video. Il  <i class="calibre3">Velociraptor  </i> era comunque un dinosauro di conformazione agile, un animale con un'ossatura simile a quella di un uccello, e un'intelligenza presumibilmente analoga. </p><p class="calibre2">
Questo scheletro era in perfetto ordine, tranne per la testa e il collo rovesciati all'indietro. Questa flessione del collo era così diffusa nei fossili che alcuni studiosi avevano formulato un'ipotesi secondo la quale i dinosauri si erano estinti a causa dell'avvelenamento provocato dagli alcaloidi la cui presenza nelle piante si era fatta sempre più elevata. Il collo rovesciato era una prova dell'agonia dei dinosauri. Grant aveva sgominato una volta per tutte quella teoria dimostrando che molte specie di uccelli e rettili avevano una contrazione post-mortem dei legamenti del collo, di cui il tipico rovesciamento all'indietro era una conseguenza. Non aveva nulla a che fare con la causa della morte; era invece legata al modo in cui la carcassa si essiccava al sole. Notò inoltre che questo scheletro era stato distorto lateralmente, per cui la zampa destra era sollevata rispetto alla spina dorsale. </p><p class="calibre2">
«Sembra un po' deformato», disse uno dei ragazzi. «Ma non credo sia un effetto del computer». </p><p class="calibre2">
«No», rispose Grant. «È stato il tempo. Tanto, tanto tempo». Grant sapeva per esperienza quanto fosse difficile concepire il tempo geologico. La vita umana veniva vissuta in una scala temporale del tutto diversa. Una mela si scuriva in pochi minuti. L'argento si anneriva in alcuni giorni. Un letamaio si decomponeva in una stagione. Un bambino cresceva in un decennio. Nessuna di queste comuni esperienze umane consentiva di immaginare che cosa fossero ottanta milioni di anni, il tempo trascorso da quando era morto questo piccolo animale. Nel corso delle sue lezioni, Grant aveva fatto ricorso a diversi paragoni. Immaginando una vita umana di sessant'anni compressa in un'ora, ottanta milioni di anni rappresenterebbero pur sempre 3.652 anni, un'età superiore a quella delle piramidi. Insomma, questo  <i class="calibre3">Velociraptor  </i> era morto molto, molto tempo fa. </p><p class="calibre2">
«Non ha l'aria molto feroce», disse uno dei ragazzi. </p><p class="calibre2">
«Non lo era», rispose Grant. «Perlomeno non sino a quando non diventava adulto». Probabilmente questo piccolo dinosauro si era cibato degli avanzi lasciati dagli adulti, dopo che questi, abbuffatisi sino all'inverosimile, si erano sdraiati pigramente al sole. I dinosauri carnivori arrivavano a mangiare qualcosa come il 25% del loro peso in un solo pasto, e questo provocava in loro una forte sonnolenza. I piccoli scorrazzavano pigolando sui corpi addormentati e, incuranti degli adulti, smangiucchiavano la carcassa della preda. I piccoli dovevano essere creaturine graziose. Ma un  <i class="calibre3">Velociraptor </i> adulto era tutt'altra cosa. Considerando il peso, deve essere stato il dinosauro più rapace mai esistito. Sebbene di taglia relativamente piccola - circa cento chili, più o meno il peso di un leopardo - il <i class="calibre3">Velociraptor  </i> era veloce, intelligente e crudele, capace di aggredire con mascelle poderose, possenti artigli anteriori e il mortale artiglio della zampa posteriore. I  <i class="calibre3">Velociraptor </i> cacciavano in branchi, e Grant immaginò quanto dovesse essere terrificante la vista di una dozzina di questi animali che, lanciati a tutta velocità, balzavano addosso a un dinosauro molto più grande di loro, lacerandogli il collo e squarciandogli il ventre e il torace... </p><p class="calibre2">
«Il tempo stringe», disse Ellie, riportandolo al presente. Grant diede istruzioni per lo scavo del fosso. A giudicare dall'immagine fornita dal computer, lo scheletro si trovava in un'area relativamente ristretta: un canaletto di due metri quadri sarebbe stato sufficiente. Ellie, nel frattempo, aveva teso la cerata che copriva il fianco del tumulo. Grant la aiutò a piantare gli ultimi picchetti. </p><p class="calibre2">
«Di cos'è morto il piccolo?», chiese uno dei ragazzi. </p><p class="calibre2">
«Non credo che riusciremo a scoprirlo», rispose Grant. «La mortalità infantile negli animali selvatici è altissima», spiegò. «Nei carnivori dei parchi dell'Africa è all'incirca del 70%. Potrebbe essere dovuta a qualsiasi causa: malattia, separazione dal gruppo, a tutto, insomma. Persino l'aggressione da parte di un adulto. Sappiamo che questi animali andavano a caccia in branchi, ma nulla ci è noto sul loro comportamento sociale». Gli studenti annuirono. Tutti avevano nozioni sul comportamento animale, e sapevano, per esempio, che ogni nuovo maschio dominante per prima cosa uccideva tutti i piccoli. A quanto pareva, questo comportamento aveva una ragione genetica: la spinta evolutiva del maschio comportava la massima disseminazione dei suoi geni e quindi, uccidendo i piccoli, faceva sì che tutte le femmine andassero in calore consentendogli di ingravidarle. Quest'azione impediva anche alle femmine di perdere tempo ad allevare la progenie di un altro maschio. Forse anche il branco di  <i class="calibre3">Velociraptor </i> era controllato da un maschio dominante. Si sapeva così poco sui dinosauri, pensò Grant. Dopo centocinquant'anni di scavi e di ricerche, ancora non si sapeva quasi nulla su quello che erano stati in realtà. </p><p class="calibre2">
«Dobbiamo andare», disse Ellie, «altrimenti non riusciremo ad arrivare a Choteau per le cinque». </p><p class="calibre2">
 </p><p class="calibre2">
<b class="calibre1">HAMMOND </b></p><p class="calibre2">
 </p><p class="calibre2">
La segretaria di Gennaro si precipitò in ufficio con una valigia nuova. Aveva ancora attaccato il cartellino del prezzo. «Sa, signor Gennaro», disse con aria severa, «quando lei dimentica di fare la valigia, ho l'impressione che non abbia voglia di partire». </p><p class="calibre2">
«Forse ha ragione», rispose Gennaro. «Mi perderò il compleanno di mia figlia». Sabato sarebbe stato il compleanno di Amanda, ed Elizabeth, per l'occasione, aveva invitato venti ululanti bambini di quattro anni, oltre a Cappy il Clown e a un prestigiatore. La moglie non aveva gradito la notizia che il marito sarebbe stato via per il fine settimana. Nemmeno Amanda. </p><p class="calibre2">
«Be', ho fatto del mio meglio, data la fretta», disse la segretaria. «Ci sono scarpe da tennis della sua misura, pantaloncini e camicia color cachi, rasoio e crema da barba. Un paio di jeans e una felpa se dovesse far freddo. L'auto che la porterà all'aeroporto l'attende di sotto. Deve partire subito se vuol prendere il volo». </p><p class="calibre2">
La segretaria uscì. Gennaro s'incamminò lungo il corridoio strappando il cartellino del prezzo dalla valigia. Passando davanti alla vetrata della sala riunioni, vide Dan Ross alzarsi e uscire. </p><p class="calibre2">
«Buon viaggio», disse Ross. «Ma voglio che una cosa sia chiara, Donald. Non so quanto sia grave la situazione. Ma se quell'isola rappresenta un problema, radila al suolo». </p><p class="calibre2">
«Santo Cielo, Dan... Si tratta di un grosso investimento». </p><p class="calibre2">
«Non avere esitazioni. Non pensarci un istante di troppo. Procedi e basta. Capito?». Gennaro annuì. «Ho capito», disse. «Ma Hammond...». </p><p class="calibre2">
«Può andare a farsi fottere», disse Ross. </p><p class="calibre2">
 </p><p class="calibre2">
«Ragazzo mio», disse la ben nota voce gracchiante. «Come va, mio caro?». </p><p class="calibre2">
«Bene», rispose Gennaro accomodandosi nella poltrona imbottita di pelle del jet Gulfstream II in rotta verso le Montagne Rocciose. </p><p class="calibre2">
«Non mi telefoni più», disse Hammond con aria di rimprovero. «Mi manchi molto, Donald. Come sta la tua deliziosa moglie?». </p><p class="calibre2">
«Bene. Elizabeth sta benissimo. Adesso abbiamo una bambina». </p><p class="calibre2">
«Splendido, splendido. I bambini sono una tale gioia. Le piacerà un mondo il nostro nuovo parco in Costa Rica». </p><p class="calibre2">
Gennaro aveva dimenticato quanto fosse piccolo Hammond; seduto in poltrona, non arrivava a toccare terra coi piedi e, mentre parlava, faceva dondolare le gambe. Quell'uomo aveva qualcosa di decisamente infantile, sebbene ormai dovesse essere sui... Settantacinque? Settantasei? Qualcosa del genere. Sembrava più vecchio di quanto lo ricordasse Gennaro, ma bisogna anche dire che non si vedevano da quasi cinque anni. Hammond era un tipo brillante, un vero uomo di spettacolo, e, nel 1983, era solito portarsi appresso un elefantino in gabbia. L'elefante era alto venticinque centimetri e lungo trenta, ed era perfettamente proporzionato, seppure dotato di zanne rudimentali. Hammond non mancava di portare l'animale con sé quando si trattava di raccogliere denaro. Di solito toccava a Gennaro portare nella sala la gabbia, coperta da un panno simile a un co-priteiera, e Hammond, fatto il suo solito discorso circa le prospettive di quella che lui definiva «la biologia di consumo», con gesto teatrale, rimuoveva la coperta per mostrare l'elefante. E a quel punto chiedeva soldi. L'elefante riscuoteva sempre un successo colossale; il suo corpicino, appena più grande di quello di un gatto, sembrava promettere chissà quali meraviglie, che sarebbero scaturite dal laboratorio di Norman Atherton, il genetista di Stanford socio di Hammond in quella nuova impresa. Quando parlava dell'elefante, Hammond sorvolava su molti particolari. Sebbene stesse per fondare una società di ingegneria genetica, Hammond, tanto per dirne una, non precisava che quell'elefante non era frutto di procedure biogenetiche; Atherton aveva semplicemente preso un embrione di elefante nano e l'aveva fatto crescere in un utero artificiale con modificazioni ormonali. Non che quella fosse un'impresa da poco, ma non era neppur lontanamente imparentata con quello che Hammond voleva lasciare intendere. Senza contare che Atherton non era mai più riuscito a ripetere l'esperimento, e Dio sa se ci aveva provato. In primo luogo, tutti coloro che vedevano l'elefantino ne volevano uno uguale. E poi la bestiola andava soggetta a raffreddori, specie d'inverno. Gli starnuti emessi dalla piccola proboscide erano una continua fonte di preoccupazione per Hammond. Talvolta le rudimentali zanne dell'elefantino rimanevano incastrate tra le sbarre della gabbia e l'animale sbuffava irritato cercando di liberarsi; altre volte gli si sviluppavano infezioni alla base delle zanne. Hammond viveva nell'incubo che l'elefantino morisse prima che Atherton riuscisse a produrne un altro. E poi si guardava bene dallo svelare ai potenziali investitori il fatto che il comportamento dell'elefante era radicalmente mutato nel processo di miniaturizzazione. La bestiola aveva l'aspetto di un elefante ma si comportava come un roditore aggressivo, rapido nei movimenti e di pessimo carattere. Hammond, infatti, cercava sempre di impedire che l'animaletto venisse coccolato, per paura che mordesse le dita. E sebbene Hammond ventilasse profitti di sette milioni di dollari entro il 1993, il progetto era ad alto rischio. Hammond aveva acume ed entusiasmo, ma nulla garantiva la riuscita dell'impresa. Tanto più che Norman Atherton, il cervello del progetto, aveva un tumore incurabile... il dettaglio cruciale su cui Hammond calava un velo pietoso. </p><p class="calibre2">
Ciononostante, con l'aiuto di Gennaro, trovò il denaro. Tra il settembre del 1983 e il novembre del 1985, John Alfred Hammond e il suo «Portfolio Pachiderma» misero insieme 870 milioni di dollari di capitale di rischio per finanziare la International Genetic Technologies, Inc. E avrebbero potuto raccogliere una somma ancora più elevata se Hammond non avesse insistito sull'assoluta segretezza e non avesse offerto alcun interesse sul capitale investito per un periodo di almeno cinque anni. Molti potenziali investitori si tirarono indietro spaventati. Alla fine, il grosso degli investimenti risultò provenire da consorzi giapponesi. I giapponesi erano i soli investitori ad avere la dote della pazienza. </p><p class="calibre2">
Gennaro, sprofondato nel sedile di pelle, rifletté sull'evasività di Hammond. Il vecchio sembrava ignorare il fatto che quel viaggio gli era stato imposto dallo studio legale per cui lavorava Gennaro. Anzi, si comportava come se quella fosse una gita di piacere. «Peccato che tu non abbia portato la famiglia, Donald», disse. </p><p class="calibre2">
Gennaro si strinse nelle spalle. «È il compleanno di mia figlia. Avevamo già invitato venti bambini. Ordinato torta e clown. Sai com'è». </p><p class="calibre2">
«Oh, capisco», disse Hammond. «I bambini, quando si mettono in mente una cosa...». </p><p class="calibre2">
«E comunque il parco è già aperto al pubblico?», chiese Gennaro. </p><p class="calibre2">
«Be', non ufficialmente», rispose Hammond. «Ma l'hotel è pronto, quindi l'alloggio c'è...». </p><p class="calibre2">
«E gli animali?». </p><p class="calibre2">
«Gli animali ci sono tutti, naturalmente. Nelle rispettive zone». Gennaro disse: «Ricordo che nel progetto originario miravi a un totale di dodici...». </p><p class="calibre2">
«Oh, siamo andati ben oltre. Abbiamo duecentotrentotto animali, Donald». </p><p class="calibre2">
«Duecentotrentotto?». </p><p class="calibre2">
Il vecchio fece una risatina, compiaciuto dello stupore di Gennaro. «Non te lo puoi neanche immaginare. Ne abbiamo orde e orde». </p><p class="calibre2">
«Duecentotrentotto... Quante specie?». </p><p class="calibre2">
«Quindici specie diverse, Donald». </p><p class="calibre2">
«È incredibile», disse Gennaro. «Fantastico. E le altre cose che avevi in mente? Le attrezzature? I computer?». </p><p class="calibre2">
«Tutto, tutto», rispose Hammond. «Sull'isola sono state adottate tutte le soluzioni più avanzate. Vedrai coi tuoi stessi occhi, Donald. È assolutamente fantastico. Per questo le vostre...  <i class="calibre3">preoccupazioni... </i> sono del tutto fuori luogo. Sull'isola tutto fila a meraviglia». </p><p class="calibre2">
Gennaro disse: «E allora un'ispezione non dovrebbe rappresentare un problema». </p><p class="calibre2">
«È così, infatti», confermò Hammond. «Ma rallenta i lavori. In vista di una visita ufficiale bisogna fermare tutto». </p><p class="calibre2">
«Sei in ritardo comunque. Hai già dovuto posporre l'inaugurazione». </p><p class="calibre2">
«Oh,  <i class="calibre3">quella</i>» <i class="calibre3">. </i> Hammond cincischiò il fazzoletto di seta rossa nel taschino del blazer. «Era inevitabile. Inevitabile». </p><p class="calibre2">
«Perché?», chiese Gennaro. </p><p class="calibre2">
«Be', Donald», spiegò Hammond, «bisogna risalire alla concezione originaria di quel villaggio turistico. All'idea del più moderno parco di divertimenti del mondo. Frutto delle più avanzate tecnologie elettroniche e biologiche. Tutti hanno giostre. Persino Coney Island. E, di questi tempi, tutti hanno ambientazioni con animazione elettronica: il castello infestato dagli spiriti, la nave corsara, il Far West, il terremoto... Cose che hanno tutti. E </p><p class="calibre2">
allora abbiamo deciso di offrire attrazioni biologiche. Creature  <i class="calibre3">vive. </i> Attrazioni così straordinarie da colpire l'immaginazione del mondo intero». Gennaro fu costretto a sorridere. Era in pratica lo stesso discorso, parola per parola, che Hammond aveva propinato agli investitori tanti anni prima. </p><p class="calibre2">
«E non possiamo dimenticare l'obiettivo ultimo del progetto in Costa Rica: fare soldi», continuò Hammond guardando fuori del finestrino. «Un sacco di soldi». </p><p class="calibre2">
«L'ho ben presente», disse Gennaro. </p><p class="calibre2">
«E il segreto per far soldi in un parco», proseguì Hammond, «sta nel ridurre al minimo il costo del personale. Gli addetti alla ristorazione, ai biglietti, alle pulizie e alla manutenzione. Bisogna creare un parco capace di funzionare con pochissimi addetti. Per questo abbiamo investito tanto in tecnologia informatica - per automatizzare il più possibile». </p><p class="calibre2">
«Ho presente anche questo...». </p><p class="calibre2">
«Ma la verità è che quando si cerca di coordinare l'insieme... tutti gli animali e tutti i sistemi informatici... si trovano sempre degli ostacoli. Chi mai è riuscito a far funzionare un grosso sistema informatico secondo la tabella di marcia? A quanto mi risulta, nessuno». </p><p class="calibre2">
«Quindi si tratta di normali ritardi tecnici?». </p><p class="calibre2">
«Appunto», rispose Hammond. «Normali ritardi». </p><p class="calibre2">
«Ho saputo che durante la costruzione si sono verificati degli incidenti», disse Gennaro. «Alcuni operai sono morti...». </p><p class="calibre2">
«Sì, ci sono stati svariati incidenti», ammise. «E tre vittime. Due operai sono morti durante la costruzione della strada sul fianco della montagna. L'altro è stato travolto da una scavatrice in gennaio. Ma da mesi non è più </p><p class="calibre2">
successo nulla». Posò la mano sul braccio del compagno di viaggio. «Do-nald», disse, «credimi quando ti dico che tutto sull'isola procede secondo i piani. Tutto va a meraviglia». </p><p class="calibre2">
Entrò in funzione l'interfono. Il pilota annunciò: «Allacciate le cinture di sicurezza, per favore. Stiamo per atterrare a Choteau». </p><p class="calibre2">
 </p><p class="calibre2">
<b class="calibre1">CHOTEAU </b></p><p class="calibre2">
 </p><p class="calibre2">
Un'arida pianura si stendeva a perdita d'occhio. Il vento pomeridiano sollevava polvere ed erbacce sulla pista di cemento incrinata. Grant ed Ellie erano accanto alla jeep in attesa dell'atterraggio dell'affusolato jet Grumman. </p><p class="calibre2">
«Mi secca aspettare anche se ci sono di mezzo i soldi», brontolò Grant. Ellie si strinse nelle spalle: «Fa parte del lavoro». Sebbene molti campi della scienza, come la fisica e la chimica, rientrassero ormai nell'ambito dei finanziamenti del governo federale, la paleontologia continuava a dipendere in misura considerevole dal mecenatismo dei privati. Indipendentemente dalla sua personale curiosità nei confronti dell'isola in Costa Rica, Grant sapeva di non potersi sottrarre alle richieste di collaborazione da parte di Hammond. Queste, da sempre, erano le leggi del mecenatismo... </p><p class="calibre2">
Il piccolo jet atterrò e rullò verso di loro. Ellie si mise la borsa a tracolla. Il jet si fermò e una hostess in uniforme azzurra aprì il portello. Una volta a bordo, Grant si stupì di quanto fosse stretta la cabina, nonostante le rifiniture di lusso, e fu costretto a chinarsi per portarsi davanti a Hammond e stringergli la mano. </p><p class="calibre2">
«Il dottor Grant e la dottoressa Sattler», disse Hammond. </p><p class="calibre2">
«Grazie per essere venuti. Permettetemi di presentarvi il mio socio, Donald Gennaro». Gennaro era un uomo tarchiato, muscoloso, sui trentacinque anni, che indossava un abito di Armani e occhiali con la montatura di metallo. Grant lo trovò antipatico a prima vista. Gli diede una rapida stretta di mano. Quando fu il turno di Ellie, Gennaro disse, sorpreso: «Ma lei è una donna». </p><p class="calibre2">
«Capita», rispose la paleontologa, e Grant pensò: non piace neppure a lei. </p><p class="calibre2">
Hammond disse, rivolto a Gennaro: «Naturalmente sai che cosa fanno il dottor Grant e la dottoressa Sattler. Sono paleontologi. Scavano alla ricerca di dinosauri». E si mise a ridere, come se la cosa gli apparisse buffa. </p><p class="calibre2">
«Accomodatevi, prego», disse la hostess chiudendo il portello. L'aereo si mosse immediatamente. </p><p class="calibre2">
«Dovete scusarci», disse Hammond, «ma andiamo di fretta. Donald ritiene che sia importante arrivare il più presto possibile». Il pilota annunciò che ci sarebbero volute quattro ore per arrivare a Dallas, dove avrebbero fatto scalo per fare rifornimento, e quindi ripartire alla volta del Costa Rica, dove sarebbero atterrati la mattina seguente. </p><p class="calibre2">
«E quanto ci tratterremo in Costa Rica?», chiese Grant. </p><p class="calibre2">
«Be', dipende», rispose Gennaro. «Abbiamo alcune faccende da sbrigare». </p><p class="calibre2">
«Mi creda sulla parola», disse Hammond, rivolto a Grant. «Non ci resterà più di quarantott'ore». Grant allacciò la cintura di sicurezza. «Questa sua isola dove stiamo andando, non ne ho mai sentito parlare. È così segreta?». </p><p class="calibre2">
«In un certo senso», rispose Hammond. «Abbiamo preso tutte le precauzioni possibili. E le assicuro che nessuno verrà a sapere nulla sino al giorno in cui sarà aperta al pubblico». </p><p class="calibre2">
 </p><p class="calibre2">
<b class="calibre1">UN OBIETTIVO APPETIBILE </b></p><p class="calibre2">
 </p><p class="calibre2">
La Biosyn Corporation di Cupertino, California, non aveva mai convocato una riunione d'emergenza del consiglio d'amministrazione. I dieci consiglieri presenti in sala erano nervosi e impazienti. Erano le otto di sera. Per una decina di minuti avevano parlato tra loro ma pian piano era sceso il silenzio. Adesso stavano scartabellando incartamenti e guardando con insistenza i propri orologi. </p><p class="calibre2">
«Cosa stiamo aspettando?», chiese uno di loro. </p><p class="calibre2">
«Un altro consigliere», rispose Lewis Dodgson. «Ne occorre uno in più». Diede un'occhiata all'orologio. La segretaria di Ron Meyer aveva detto che il suo capo sarebbe arrivato col volo delle 18 da San Diego. Ormai avrebbe dovuto essere lì, pur tenendo conto del traffico dall'aeroporto. </p><p class="calibre2">
«Abbiamo bisogno del quorum?», chiese un altro consigliere. </p><p class="calibre2">
«Sì», rispose Dodgson. «Assolutamente». </p><p class="calibre2">
Quello li zittì un istante. Un quorum voleva dire che era in ballo una decisione importante. E Dio sa quanto fosse importante, sebbene Dodgson avrebbe preferito non convocare affatto quella riunione. Ma Steingarten, il direttore della Biosyn, era stato irremovibile. «Questa è una faccenda che richiede il loro consenso, Lew», aveva dichiarato. </p><p class="calibre2">
Lewis Dodgson aveva fama di essere il più aggressivo genetista della sua generazione, o quello con meno scrupoli. Trentaquattro anni, un'incipiente pelata e un volto grifagno e severo, era stato allontanato dalla Johns Hopkins University, dove era candidato a un dottorato di ricerca, per aver messo a punto una terapia genetica destinata a esseri umani senza aver ottenuto la debita autorizzazione dell'FDA, l'ente federale preposto ai controlli dei farmaci. Assunto dalla Biosyn aveva condotto il controverso test sul vaccino antirabbico in Cile. Ora era a capo del settore Sviluppo Prodotti della Biosyn, che presumibilmente consisteva in una sorta di «ingegneria a rovescio»: si prendeva un prodotto della concorrenza, lo si analizzava, se ne scopriva il funzionamento e si creava poi una propria versione del prodotto stesso. In pratica, era una forma di spionaggio industriale di cui la principale vittima era la InGen Corporation. </p><p class="calibre2">
Negli anni Ottanta, alcune società di ingegneria genetica avevano cominciato a chiedersi: «Qual è l'equivalente biologico del Walkman della Sony?». L'interesse di queste società non era rivolto al campo farmacologico o medico, bensì ai divertimenti, agli sport, alle attività del tempo libero, ai cosmetici e agli animali da compagnia. Per gli anni Novanta si prevedeva una forte domanda di prodotti biologici di consumo. InGen e Biosyn lavoravano tutte e due in questo campo. La Biosyn aveva già ottenuto un certo successo producendo, per conto del Dipartimento Caccia e Pesca dello Stato dell'Idaho, una nuova trota dalla pelle chiara. Questa trota era più facilmente individuabile nei corsi d'acqua e, presumibilmente, rappresentava un passo avanti nella pesca con la lenza. (Perlomeno aveva ridotto le proteste, inoltrate al Dipartimento Caccia e Pesca, per la scarsità di trote nei fiumi e nei torrenti). Al fatto che queste trote spesso morissero di insolazione e che la loro carne fosse molle e insapore non si accennava mai. La Biosyn stava ancora lavorando a questo progetto e... </p><p class="calibre2">
Si aprì la porta ed entrò Ron Mayer, che si affrettò a prendere posto. Dodgson adesso aveva il quorum. Si alzò immediatamente. </p><p class="calibre2">
«Signori», annunciò, «siamo qui riuniti stasera per esaminare un obiettivo che potrebbe offrire notevoli opportunità. La InGen Corporation». Dodgson espose i dati essenziali sulla società. La fondazione nel 1985, con capitale giapponese. L'acquisto di tre supercomputer Cray XMP. L'acquisto dell'lsla Nublar in Costa Rica. L'accumulo di riserve di ambra. Le strane donazioni a zoo di tutto il mondo, dalla New York Zoological Society al Ranthapur Wildlife Park in India. </p><p class="calibre2">
«Nonostante tutti questi indizi», dichiarò Dodgson, «non abbiamo la più </p><p class="calibre2">
pallida idea di cosa si proponga la InGen. Le loro attività sembravano mirate precipuamente nel campo zoologico: assunsero ricercatori il cui interesse è rivolto al passato: paleobiologici, filogenetisti del DNA e così via. </p><p class="calibre2">
«Poi, nel 1987, la InGen acquistò una piccola ditta di Nashville, Tennessee: la Millipore Plastic Products che, poco prima, aveva brevettato un tipo di plastica che aveva le stesse caratteristiche del guscio d'uovo degli uccelli. Questa plastica poteva essere modellata in forma di uovo e usata per crescervi embrioni di pulcino. L'anno seguente, la InGen assorbì tutta la produzione di questa plastica "millepori"». </p><p class="calibre2">
«Dottor Dodgson, tutto questo è molto interessante, ma...». </p><p class="calibre2">
«... Contemporaneamente», continuò Dodgson, «venne dato il via alle opere edilizie sull'Isla Nublar. Comportavano cospicui interventi sull'ambiente, ivi inclusa la creazione di un lago poco profondo ma lungo tre chilometri al centro dell'isola. I progetti per il villaggio turistico sono stati appaltati in grande segretezza. Sembra comunque che la InGen stia creando uno zoo di gigantesche proporzioni nell'Isla Nublar». Uno dei consiglieri si protese in avanti e disse: « <i class="calibre3">E con questo</i>,  <i class="calibre3">  </i> dottor Dodgson?». </p><p class="calibre2">
«Non si tratta di uno zoo di ordinaria amministrazione», rispose Dodgson. «È uno zoo unico al mondo. Sembra che la InGen abbia fatto una cosa straordinaria: ha prodotto per clonazione animali estinti». </p><p class="calibre2">
«Che animali?». </p><p class="calibre2">
«Animali ovipari che richiedono molto spazio». </p><p class="calibre2">
«E cioè?». </p><p class="calibre2">
«Dinosauri», rispose Dodgson. «Hanno clonato dinosauri». </p><p class="calibre2">
 </p><p class="calibre2">
La costernazione che ne seguì era, agli occhi di Dodgson, del tutto fuori luogo. Il difetto degli uomini dell'alta finanza era che non si tenevano aggiornati; investivano in determinati campi senza conoscerne le potenzialità. Di fatto, nella letteratura scientifica si era cominciato a parlare di clonazione dei dinosauri sin dal 1982. Nel corso degli anni le tecniche di manipolazione del DNA erano diventate di sempre più facile applicazione. Si era estratto il DNA dalle mummie egiziane e dalla pelle del quagga, un mammifero africano simile alla zebra che si era estinto nel penultimo decennio del secolo scorso. Nel 1985 sembrava possibile ricostituire il DNA del quagga, ricreando un nuovo animale. Se ciò fosse avvenuto, quello sarebbe stato il primo animale estinto riportato alla vita grazie alle tecniche del DNA ricombinante. E se era possibile un intervento del genere, quali altre prospettive si sarebbero aperte? Risuscitare il mastodonte? Lo  <i class="calibre3">Smilo-</i> <i class="calibre3">don</i>,  <i class="calibre3"> </i> la «tigre coi denti a sciabola»? Il dodo? </p><p class="calibre2">
O addirittura un dinosauro? </p><p class="calibre2">
Naturalmente, non risultava che al mondo ci fosse DNA di dinosauro. Ma triturando grandi quantità di ossa di dinosauro forse se ne potevano estrarre frammenti di DNA. Un tempo si riteneva che la fossilizzazione distruggesse il DNA. Adesso si sapeva che non era così. Se si riusciva a recuperare una quantità sufficiente di frammenti di DNA, era possibile procedere alla clonazione di un animale vivo. Nel 1982, i problemi tecnici erano colossali. Ma da un punto di vista teorico non vi era alcun ostacolo. Era semplicemente difficile, costoso e, molto probabilmente, destinato all'insuccesso. Ma indubbiamente era fattibile: bastava provarci. La InGen, a quanto pareva, aveva imboccato quella strada. </p><p class="calibre2">
«E così», disse Dodgson, «hanno creato la massima attrazione turistica di tutti i tempi. Come sapete, gli zoo sono molto popolari. L'anno scorso, negli Stati Uniti, hanno registrato un numero di presenze superiore a quello di tutti gli stadi in cui si disputavano incontri di baseball e football messi insieme. Anche i giapponesi adorano gli zoo: ce ne sono cinquanta, al momento, e molti altri in allestimento. E per questo zoo la InGen può far pagare quello che vuole. Duemila, diecimila dollari al giorno... E poi c'è il <i class="calibre3">merchandising</i>,  <i class="calibre3"> </i> i libri illustrati, le T-shirt, i video games, gli animali di peluche, i fumetti... e gli animali da compagnia». </p><p class="calibre2">
«Animali da compagnia?». </p><p class="calibre2">
«Ma certo. Se la InGen riesce a creare animali di taglia adulti, potrà anche fare dei dinosauri nani da tenere in casa. Quale bambino non vorrà un piccolo dinosauro tutto suo? Un dinosaurino brevettato dalla InGen. Ne venderanno a milioni. E la InGen farà sì che questi piccoli dinosauri domestici mangino solo le scatolette prodotte dalla InGen...». </p><p class="calibre2">
«Gesù!», esclamò un consigliere. </p><p class="calibre2">
«Appunto», disse Dodgson. «Lo zoo servirà solo da piattaforma di lancio di tutta una serie di iniziative». </p><p class="calibre2">
«Ha detto che i dinosauri saranno brevettati?». </p><p class="calibre2">
«Sì. Gli animali creati grazie alle tecniche dell'ingegneria genetica ora possono essere brevettati. La Corte Suprema si è pronunciata in questo senso nel caso di Harvard nel 1987. La InGen avrà l'esclusiva dei dinosauri e nessun altro potrà produrli legalmente». </p><p class="calibre2">
«E che cosa ci impedisce di creare un nostro dinosauro?», chiese un con-sigliere. </p><p class="calibre2">
«Nulla, tranne il fatto che loro hanno cinque anni di vantaggio su di noi. È praticamente impossibile raggiungerli prima della fine del secolo». Fece una pausa. «Naturalmente potremmo procurarci alcuni loro esemplari e dopo averli studiati potremmo creare dinosauri tutti nostri, con una serie di modificazioni genetiche tali da permetterci di non incappare nelle sanzioni previste dalle leggi sui brevetti». </p><p class="calibre2">
«È possibile ottenere esemplari dei loro dinosauri?». Dodgson esitò un istante. «Sì, penso di sì». </p><p class="calibre2">
Un consigliere tossicchiò. «Non sarebbe illegale...». </p><p class="calibre2">
«Oh no», si affrettò a rassicurarlo Dodgson. «Nulla di illegale. Ho in mente modi legittimi per procurarci quel DNA. Un dipendente scontento, oppure rifiuti dei quali non ci si è sbarazzati secondo i regolamenti... roba del genere». </p><p class="calibre2">
«Ma lei ha accesso a una fonte legittima, dottor Dodgson?». </p><p class="calibre2">
«Sì», rispose Dodgson. «Purtroppo i tempi sono molto stretti perché la InGen ha qualche piccola difficoltà, e il mio informatore deve agire entro ventiquattr'ore». </p><p class="calibre2">
Nella sala calò un lungo silenzio. I convenuti guardavano la segretaria che prendeva appunti e il registratore posato sul tavolo davanti a lei. </p><p class="calibre2">
«Non mi pare che la questione richieda una decisione formale», disse Dodgson. «Mi basta fiutare l'atmosfera della riunione per sapere se devo procedere...». </p><p class="calibre2">
Lentamente, tutti annuirono. </p><p class="calibre2">
Nessuno aprì bocca. Nessuno finì sul verbale. Si limitarono ad assentire in silenzio. </p><p class="calibre2">
«Grazie per essere venuti, signori», disse Dodgson. «Adesso so come procedere». </p><p class="calibre2">
 </p><p class="calibre2">
<b class="calibre1">AEROPORTO </b></p><p class="calibre2">
 </p><p class="calibre2">
Lewis Dodgson entrò nel caffè dell'area partenze dell'aeroporto di San Francisco e diede una rapida occhiata attorno. Il suo uomo era già arrivato e lo aspettava al banco. Dodgson sedette accanto a lui e posò la valigetta tra i rispettivi sgabelli. </p><p class="calibre2">
«È in ritardo, amico», disse l'uomo. Guardò il cappello di paglia di Dodgson e scoppiò a ridere. «E questo cos'è? Un travestimento?». </p><p class="calibre2">
«Non si sa mai», rispose Dodgson, soffocando la propria rabbia. Erano sei mesi che coltivava pazientemente quell'uomo, che a ogni incontro diventava sempre più sgradevole e arrogante. Ma non c'era nulla da fare: entrambi sapevano esattamente qual era la posta in ballo. Il DNA prodotto con le tecniche dell'ingegneria genetica era, a parità di peso, il materiale più pregiato del mondo, assai più prezioso dell'oro e dei diamanti. Un singolo batterio, troppo piccolo per essere visto a occhio nudo, che contenesse però i geni della streptochinasi, l'enzima che protegge dall'infarto, o dell'"iceminus", che protegge le piante dai danni del gelo, poteva, se si trovava il compratore giusto, valere cinque miliardi di dollari. Questa situazione aveva creato un bizzarro nuovo mondo di spionaggio industriale, Dodgson vi eccelleva. Nel 1987 aveva convinto una genetista scontenta a lasciare la Cetus in favore della Biosyn, portando con sé cinque ceppi di batteri creati con la tecnica del DNA ricombinante. La genetista non aveva fatto altro che metterne una goccia di ciascuno sulle unghie di una mano e infilare la porta. </p><p class="calibre2">
Ma la InGen era un osso più duro. Dodgson non voleva solo DNA di batteri: voleva embrioni surgelati che, come sapeva, venivano protetti dalla InGen con elaborate misure di sicurezza. Per entrarne in possesso, occorreva trovare un dipendente che avesse accesso agli embrioni, che fosse disposto a rubarli e fosse capace di eludere la sorveglianza. Non era facile pescare una persona del genere. </p><p class="calibre2">
All'inizio dell'anno, Dodgson aveva finalmente trovato un dipendente della InGen che faceva al caso suo. Sebbene costui non avesse accesso al materiale genetico, Dodgson aveva mantenuto i contatti con incontri mensili da Carlos e Charlie's a Silicon Valley, e dandogli qualche piccolo aiuto. Adesso la InGen aveva invitato appaltatori e consulenti a visitare l'isola. Era il momento che Dodgson aspettava, perché a quel punto il suo uomo avrebbe finalmente visto gli embrioni. </p><p class="calibre2">
«Veniamo al dunque», disse l'uomo. «Mancano dieci minuti alla partenza del mio volo». </p><p class="calibre2">
«Rivediamo un attimo il nostro piano?», chiese Dodgson. </p><p class="calibre2">
«Accidenti, no, dottor Dodgson», disse l'uomo. «Voglio vedere i maledetti soldi». Dodgson aprì la valigetta, ma solo di pochi centimetri. L'altro diede una sbirciata all'interno. «Tutto li?». </p><p class="calibre2">
«È la metà. Settecentocinquantamila dollari». </p><p class="calibre2">
«Okay. Va bene». Distolse lo sguardo e bevve il caffè. «Va bene, dottor Dodgson». </p><p class="calibre2">
Dodgson si affrettò a richiudere la valigetta. «Tenga presente che è per tutte e quindici le specie». </p><p class="calibre2">
«Ce l'ho ben presente. Quindici specie, embrioni surgelati. E come faccio a trasportarli?». Dodgson gli porse un flacone di schiuma da barba Gillette. </p><p class="calibre2">
«Tutto qui?». </p><p class="calibre2">
«Tutto qui». </p><p class="calibre2">
«Potrebbero ispezionare i miei bagagli...». </p><p class="calibre2">
Dodgson si strinse nelle spalle. «Schiacci in cima», disse. L'uomo obbedì e si ritrovò in mano un bianco ricciolo di crema da barba. </p><p class="calibre2">
«Niente male». Sfregò la mano contro il bordo del piattino per ripulirsi. </p><p class="calibre2">
«Niente male». </p><p class="calibre2">
«Il flacone è solo un po' più pesante del consueto: questo è tutto». L'équipe di tecnici di Dodgson aveva lavorato ventiquattr'ore su ventiquattro per due giorni consecutivi. </p><p class="calibre2">
Rapidamente gli mostrò il funzionamento. </p><p class="calibre2">
«Quanto gas refrigerante contiene?». </p><p class="calibre2">
«Basterà per trentasei ore. A quel punto gli embrioni dovranno essere a San José». </p><p class="calibre2">
«Questo dipenderà dal suo uomo sulla barca», disse l'altro. </p><p class="calibre2">
«Si assicuri che a bordo abbia una borsa termica». </p><p class="calibre2">
«Prowederò», disse Dodgson. </p><p class="calibre2">
«E parliamo un attimo dei termini dell'accordo...». </p><p class="calibre2">
«Come avevamo stabilito», disse Dodgson. «Cinquantamila alla consegna di ogni singolo embrione. Se sono utilizzabili, aggiungeremo altri cinquantamila». </p><p class="calibre2">
«Mi sta bene. Si assicuri che la barca mi aspetti al molo est venerdì notte. Non a quello nord, dove attraccano i mercantili con le forniture. Il molo est. È un molo ausiliario, più piccolo. Capito?». </p><p class="calibre2">
«Capito», rispose Dodgson. «Lei quando rientra a San José?». </p><p class="calibre2">
«Probabilmente domenica». L'uomo si scostò dal banco. Dodgson era preoccupato. «È certo di saper usare il...». </p><p class="calibre2">
«Certissimo», disse l'uomo. «Mi creda». </p><p class="calibre2">
«Siamo convinti che Isla Nublar sia in continuo contatto radio con la sede centrale della InGen in California, quindi...». </p><p class="calibre2">
«Senta, ho pensato anche a quello», lo rassicurò l'uomo. «Quindi stia tranquillo, e prepari i soldi. Li voglio tutti sabato mattina all'aeroporto di San José, in contanti». </p><p class="calibre2">
«Ci saranno», disse Dodgson. «Non si preoccupi». </p><p class="calibre2">
 </p><p class="calibre2">
<b class="calibre1">MALCOLM </b></p><p class="calibre2">
 </p><p class="calibre2">
Salì sull'aereo all'aeroporto di Dallas poco prima della mezzanotte; era un trentacinquenne alto, magro, stempiato, vestito tutto di nero: camicia nera, pantaloni neri, calzini neri, scarpe da tennis nere. </p><p class="calibre2">
«Ah, dottor Malcolm», lo salutò Hammond, rivolgendogli un sorriso cortese ma forzato. </p><p class="calibre2">
Malcolm sorrise. «Salve, John. Ebbene sì: ecco qui la sua antica nemesi». Malcolm strinse la mano a tutti dicendo: «Ian Malcolm, piacere. Mi occupo di matematica». Grant ebbe l'impressione che il matematico trovasse più che altro divertente l'idea della gita. </p><p class="calibre2">
Naturalmente Grant lo conosceva di fama. Ian Malcolm era uno dei più </p><p class="calibre2">
famosi rappresentanti di quella nuova generazione di matematici che mostravano un vivo interesse per «i meccanismi del mondo reale». Questi studiosi, sotto molti e fondamentali aspetti, avevano rotto la tradizione di isolamento dei matematici. Per prima cosa si servivano continuamente del computer, cosa che i matematici tradizionali non vedevano di buon occhio. Poi lavoravano quasi esclusivamente con equazioni non lineari, nel campo emergente del cosiddetto caos. Terza cosa, sembravano voler fare tutto il possibile affinché i loro sistemi matematici descrivessero qualcosa che di fatto esisteva nel mondo reale. E infine, quasi a sottolineare la loro transizione dalla torre d'avorio al mondo circostante, vestivano e si esprimevano con quello che un matematico della vecchia scuola aveva definito «un deplorevole eccesso di personalità». In effetti spesso si comportavano come star del rock. </p><p class="calibre2">
Malcolm si accomodò in una delle poltrone di pelle. La hostess gli chiese se desiderasse qualcosa da bere. La risposta fu: «Una Coca dietetica shakerata». </p><p class="calibre2">
Attraverso il portello aperto entrava l'umida aria di Dallas. Ellie chiese: </p><p class="calibre2">
«Non fa un po' troppo caldo per vestirsi di nero?». </p><p class="calibre2">
«Lei è molto carina, dottoressa Sattler», disse Malcolm. «Potrei passare giorni interi a guardare le sue gambe. No, direi anzi che il nero è l'ideale quando fa caldo. Pensi al corpo nero, e capirà che il nero è proprio quello che ci vuole quando fa caldo. Un irraggiamento efficiente. Comunque, porto solo due colori: nero e grigio». Ellie lo fissava a bocca aperta. </p><p class="calibre2">
«Questi colori si adattano a tutte le occasioni», continuò Malcolm, «e non fanno a pugni, qualora, per errore, dovessi indossare un paio di calzini grigi coi pantaloni neri». </p><p class="calibre2">
«Ma non si annoia a portare solo due colori?». </p><p class="calibre2">
«Per nulla. Trovo che sia una liberazione. Ritengo che la mia vita sia preziosa, e non voglio sprecarla pensando ai  <i class="calibre3">vestiti</i>»,  <i class="calibre3">  </i> spiegò Malcolm. </p><p class="calibre2">
«Non voglio dover pensare a  <i class="calibre3">cosa mi metterò </i> la mattina. Diciamo la verità, riesce a immaginare qualcosa di più noioso della moda? Forse lo sport professionistico. Uomini adulti che corrono dietro a una palla mentre il resto del mondo paga per applaudirli. Ma nell'insieme trovo che la moda sia ancor più noiosa dello sport». </p><p class="calibre2">
«Il dottor Malcolm», spiegò Hammond, «è noto per essere un uomo di ferree opinioni». </p><p class="calibre2">
«E completamente matto», disse Malcolm allegramente. «Ma bisogna ammettere che queste non sono questioni banali. Viviamo in un mondo pieno di orride convenzioni. Si dà per scontato che ci si debba comportare in un determinato modo, che ci si debba curare di determinate cose. Nessuno pensa alle convenzioni di base. Non è straordinario? Nella società </p><p class="calibre2">
dell'informazione, nessuno pensa. Eravamo convinti che avremmo abolito la carta, ma in realtà abbiamo abolito il pensiero». </p><p class="calibre2">
Hammond si girò verso Gennaro alzando le braccia. «Sei stato tu a invitarlo». </p><p class="calibre2">
«Ed è stato un bene», ribatté Malcolm. «Perché sembra proprio che siate nei guai». </p><p class="calibre2">
«Non abbiamo alcun guaio», si affrettò a smentire Hammond. </p><p class="calibre2">
«Ho sempre sostenuto che questo progetto dell'isola non avrebbe funzionato», disse Malcolm. «L'ho predetto sin dall'inizio». Frugò in una cartella morbida di pelle. «E credo che a questo punto sappiamo tutti come andrà a finire. Sarà costretto a chiudere la baracca». </p><p class="calibre2">
«Chiudere!». Hammond si alzò, irato. «È ridicolo». </p><p class="calibre2">
Malcolm alzò le spalle, indifferente all'uscita di Hammond. «Ho portato fotocopie della mia relazione originale affinché possiate esaminarla», disse. «La relazione ch'io feci quando la InGen chiese la mia consulenza. Le parti specificamente matematiche sono un po' astruse, ma posso darvi qualche lume. Se ne va?». </p><p class="calibre2">
«Devo fare qualche telefonata», disse Hammond lasciando la cabina passeggeri. </p><p class="calibre2">
«Be', è un volo lungo», disse Malcolm agli altri. «Perlomeno la mia relazione servirà a tenervi occupati». </p><p class="calibre2">
 </p><p class="calibre2">
L'aereo volava nella notte. </p><p class="calibre2">
Grant sapeva che Ian Malcolm aveva la sua quota di detrattori, e capiva anche perché alcuni trovassero il suo stile un po' troppo graffiante e le sue applicazioni della teoria del caos piuttosto disinvolte. Scorse il documento, dando un'occhiata alle equazioni. </p><p class="calibre2">
Gennaro disse: «Secondo la sua relazione l'isola di Hammond è destinata a fallire, vero?». </p><p class="calibre2">
«Esatto». </p><p class="calibre2">
«Alla luce della teoria del caos?». </p><p class="calibre2">
«Esatto. Per essere più precisi, a causa del comportamento del sistema nello spazio delle fasi». </p><p class="calibre2">
Gennaro mise da parte la relazione e disse: «Può spiegarcelo in parole semplici?». </p><p class="calibre2">
«Ma certo», rispose Malcolm. «Vediamo da dove si può cominciare. Lei sa cos'è un'equazione non lineare?». </p><p class="calibre2">
«No». </p><p class="calibre2">
«Un attrattore strano?». </p><p class="calibre2">
«No». </p><p class="calibre2">
«Bene», disse Malcolm. «Allora cominciamo dal principio». Fece una pausa e guardò il soffitto. «La fisica è riuscita molto bene a descrivere certi tipi di comportamento: i pianeti in orbita, le navi spaziali che vanno sulla Luna, pendoli, molle e palle che rotolano, quel genere di cose. Il movimento regolare degli oggetti. Tutto ciò viene descritto con le cosiddette equazioni lineari, che noi matematici risolviamo con grande facilità. Lo facciamo da secoli». </p><p class="calibre2">
«Okay», disse Gennaro. </p><p class="calibre2">
«Ma ci sono altri tipi di situazione in cui la fisica non se la cava altrettanto brillantemente. Per esempio, tutto quello che ha a che fare con la turbolenza. Acqua che sgorga a fiotti. Aria che si muove lungo l'ala di un aereo. Le condizioni meteorologiche. Il sangue che fluisce attraverso il cuore. Gli eventi turbolenti vengono espressi con equazioni non lineari. Sono difficili da risolvere... di fatto, spesso sono impossibili. E quindi la fisica non ha mai capito nessuna di queste situazioni complesse. Sino a una decina di anni fa. La nuova teoria che li descrive si chiama teoria del caos. </p><p class="calibre2">
«La teoria del caos è nata negli anni Sessanta, a partire dai tentativi fatti per creare modelli meteorologici computerizzati. Le condizioni meteorologiche sono il risultato di un sistema complesso, e cioè dell'interazione dell'atmosfera con la Terra e il Sole. Il comportamento di questo sistema complesso aveva sempre sfidato le nostre capacità di comprensione. Ma dai modelli computerizzati i primi ricercatori appresero che, quand'anche si riuscisse a capirne i meccanismi, sarebbe stato comunque impossibile fare previsioni. Le previsioni del tempo sono assolutamente impossibili. E questo perché il comportamento del sistema dipende in larga misura dalle condizioni di partenza». </p><p class="calibre2">
«Non la seguo», disse Gennaro. </p><p class="calibre2">
«Se uso un cannone per sparare un proiettile di un determinato peso, a una determinata velocità, con un determinato angolo di tiro... e se poi sparo un altro proiettile che ha approssimativamente lo stesso peso, la stessa velocità e la stessa angolazione, che cosa succederà?». </p><p class="calibre2">
«I due proiettili finiranno più o meno nello stesso punto». </p><p class="calibre2">
«Esatto», disse Malcolm. «Questa è la dinamica lineare». </p><p class="calibre2">
«Okay». </p><p class="calibre2">
«Ma se ho una situazione meteorologica in cui ho una certa temperatura iniziale e un certo vento e una certa umidità... e se poi riparto avendo praticamente le stesse condizioni di temperatura, vento e umidità, il modello non si comporterà nello stesso identico modo. Tralignerà e ben presto diventerà qualcosa di  <i class="calibre3">molto </i> diverso. Temporali invece di sole. Ecco la dinamica non lineare. I processi sono sensibili alle condizioni iniziali: differenze microscopiche vengono amplificate». </p><p class="calibre2">
«Mi par di capire», disse Gennaro. </p><p class="calibre2">
«Questo viene definito l'"effetto farfalla". Una farfalla batte le ali a Pechino e il tempo cambia a New York». </p><p class="calibre2">
«E quindi il caos è del tutto fortuito e imprevedibile?», chiese Gennaro. </p><p class="calibre2">
«È così?». </p><p class="calibre2">
«No», rispose Malcolm. «Col procedere della ricerca, cominciammo a rilevare regolarità nascoste nelle situazioni più complesse. Per questo il caos è diventato una teoria che abbraccia i campi più disparati e viene usata per studiare di tutto, dalla borsa ai tumulti popolari, alle onde cerebrali durante le crisi epilettiche. Qualsiasi tipo di sistema complesso che presenti confusione e imprevedibilità. Cerchiamo di trovare l'ordine sottostante. Chiaro?». </p><p class="calibre2">
«Sì», disse Gennaro. «Ma cos'è questo ordine sottostante?». </p><p class="calibre2">
«È essenzialmente caratterizzato dal movimento del sistema nell'ambito dello spazio delle fasi», disse Malcolm. </p><p class="calibre2">
«Gesù», esclamò Gennaro. «Io volevo solo sapere perché secondo lei l'isola di Hammond non può funzionare». </p><p class="calibre2">
«Ho capito», disse Malcolm. «Adesso ci arriviamo. La teoria del caos dice due cose. Primo: che sistemi complessi come le condizioni meteorologiche hanno un ordine di fondo. Secondo: il contrario di quanto ho appena detto, e cioè che sistemi semplici possono dar luogo a situazioni complesse. Prendiamo per esempio le palle da biliardo. Lei colpisce una palla e questa comincia a carambolare sui bordi del tavolo. In teoria si tratta di un sistema piuttosto semplice, quasi newtoniano. Poiché lei può calcolare la forza impartita alla palla e la massa della palla stessa, e può misurare gli angoli con cui incide sui bordi, dovrebbe essere in grado di prevedere indefinitamente il comportamento futuro della palla. In teoria, dovrebbe essere possibile prevedere il comportamento della palla che rimbalza da un lato all'altro del tavolo. In teoria dovrebbe poter prevedere dove andrà a finire tre ore dopo». </p><p class="calibre2">
«Okay», assentì Gennaro. </p><p class="calibre2">
«Ma in realtà, non si possono fare previsioni per più di pochi secondi. Perché quasi immediatamente, elementi piccolissimi - imperfezioni sulla superficie della palla, piccole irregolarità sulla superficie del tavolo - incominciano a contare. E in breve sconvolgono tutti i suoi più attenti calcoli. Ne consegue quindi che questo semplice sistema di una palla che rotola su un tavolo ha un comportamento imprevedibile». </p><p class="calibre2">
«Okay». </p><p class="calibre2">
«E il progetto di Hammond», continuò Malcolm, «è uno di questi sistemi semplici - animali nell'ambiente di uno zoo - che prima o poi finirà con l'esibire un comportamento imprevedibile». </p><p class="calibre2">
«Lei questo lo sa su una base...». </p><p class="calibre2">
«Puramente teorica», disse Malcolm. </p><p class="calibre2">
«Ma non sarebbe meglio che lei visitasse l'isola per vedere che cosa è </p><p class="calibre2">
stato realizzato in concreto?». </p><p class="calibre2">
«No. È del tutto inutile. I particolari non hanno rilevanza. La teoria mi dice che quell'isola ben presto comincerà a comportarsi in una maniera imprevedibile». </p><p class="calibre2">
«E lei si fida della sua teoria». </p><p class="calibre2">
«Nel modo più assoluto», rispose Malcolm. Si appoggiò allo schienale della poltrona. «Quell'isola ha un problema. È un incidente in attesa di verificarsi». </p><p class="calibre2">
 </p><p class="calibre2">
<b class="calibre1">ISLA NUBLAR </b></p><p class="calibre2">
 </p><p class="calibre2">
Con un sibilo i rotori presero a girare velocemente proiettando ombre sulla pista dell'aeroporto di San José. Grant sentì il crepitio negli auricolari mentre il pilota parlava con la torre di controllo. </p><p class="calibre2">
A San José avevano raccolto un altro passeggero, un certo Dennis Nedry. Grasso e trasandato, Nedry sbocconcellava una tavoletta di cioccolato che gli s'era appiccicata alle mani, e sulla camicia aveva frammenti di stagnola. Con un borbottio aveva lasciato intendere che si occupava dei computer dell'isola e non aveva dato la mano a nessuno. Attraverso la cupola di plastica Grant vide la pista di cemento farsi sempre più distante sotto i piedi e l'ombra dell'elicottero procedere rapida in direzione ovest, verso le montagne. </p><p class="calibre2">
«Il viaggio dura circa quarantacinque minuti», disse Hammond da uno dei sedili sul retro. </p><p class="calibre2">
Grant vide le alture farsi sempre più impervie e poi si ritrovò tra nuvole intermittenti che a tratti lasciavano il posto al sole. Lo sorprese l'entità del diboscamento di quel terreno aspro: ettaro dopo ettaro di terra nuda, dilavata. </p><p class="calibre2">
«Il Costa Rica», disse Hammond, «dal punto di vista della politica demografica, è molto più avanzato degli altri paesi dell'America Centrale. Tuttavia il diboscamento è proceduto in modo selvaggio. E tutto questo è </p><p class="calibre2">
avvenuto negli ultimi dieci anni». </p><p class="calibre2">
Uscirono dalle nubi all'altro lato della dorsale, e Grant vide le spiagge della costa occidentale. Sorvolarono un piccolo villaggio. </p><p class="calibre2">
«Bahia Anasco», disse il pilota. «Un villaggio di pescatori». Indicò in direzione nord. «Quella è la riserva di Cabo Bianco. Ci sono spiagge stupende». Il pilota puntò verso l'oceano. L'acqua passò dal verde all'azzurro intenso. Il sole splendeva sulla superficie dell'oceano. Erano circa le dieci del mattino. </p><p class="calibre2">
«Tra pochi minuti», annunciò Hammond, «dovremmo vedere Isla Nublar». Isla Nublar, spiegò Hammond, non era un'isola vera e propria. Era una montagna sottomarina, un sollevamento di origine vulcanica. «Le origini vulcaniche sono visibili in tutta l'isola», disse Hammond. «Molti sono i crateri formati da eruzioni gassose, e spesso si incontrano zone di terreno caldo. Questo, unito alle correnti prevalenti, fa sì che Isla Nublar sia spes-so avvolta dalla nebbia. Lo constaterete quando ci arriveremo... ah, eccoci». L'elicottero si abbassò sull'acqua. Grant vide profilarsi un'isola aspra e accidentata che si stagliava sull'oceano. </p><p class="calibre2">
«Cristo, sembra Alcatraz», disse Malcolm. </p><p class="calibre2">
I pendii boscosi, immersi nella nebbia, davano all'isola un aspetto misterioso. </p><p class="calibre2">
«Molto più grande, naturalmente», disse Hammond. «Lunga dodici chilometri e larga cinque nel punto di massima estensione: in totale 55 chilometri quadrati. È quindi la più vasta riserva animale privata del Nord America». L'elicottero risalì dirigendosi verso l'estremità settentrionale dell'isola. Grant si sforzava di vedere qualcosa oltre la fitta coltre di nebbia. </p><p class="calibre2">
«Di solito non è così spessa», disse Hammond. Aveva un tono preoccupato. La costa settentrionale era la parte più montuosa dell'isola, con picchi che arrivavano a 600 metri sul livello del mare. Le sommità erano celate dalla nebbia, ma Grant vide i pendii scoscesi e l'infrangersi violento dell'oceano. L'elicottero sorvolò le colline. «Purtroppo», disse Hammond, «dobbiamo arrivare sull'isola in volo. È una cosa che non mi piace, perché disturba gli animali. E talvolta è anche un po' avventuroso...». La voce di Hammond si spense con l'intervento del pilota: «Iniziamo la discesa. Reggetevi bene, ragazzi». L'elicottero si abbassò e immediatamente fu avvolto dalla nebbia. Attraverso gli auricolari Grant sentì un insistente bip elettronico, ma in un primo momento non riuscì a vedere nulla, poi intravide, protesi nella foschia, verdi rami di pino. </p><p class="calibre2">
«Come diavolo fa?», disse Malcolm, ma nessuno gli rispose. Il pilota guardò a sinistra, poi a destra, sempre verso la foresta di conifere. Gli alberi erano ancora vicini. Stavano scendendo rapidamente. </p><p class="calibre2">
«Gesù», disse Malcolm. </p><p class="calibre2">
Il bip si era intensificato. Grant guardò il pilota concentrato, abbassò lo sguardo e, oltre la cupola di plastica, vide un'enorme croce fluorescente. Alle estremità della croce c'erano dei lampeggiatori. Con un lieve aggiustamento di rotta, il pilota atterrò. Il rumore dei rotori si abbassò e si estinse. Con un sospiro, Grant si slacciò la cintura. </p><p class="calibre2">
«Bisogna atterrare molto rapidamente, proprio come abbiamo fatto», disse Hammond, «perché i venti hanno un'intensità variabile e imprevedibile e... be', ce l'abbiamo fatta». Qualcuno stava correndo verso l'elicottero. Era un tizio coi capelli rossi e un berretto da baseball. Aprì il portello e disse, tutto gioviale: «Salve. Sono Ed Regis. Benvenuti a Isla Nublar. Attenti alla scaletta». </p><p class="calibre2">
 </p><p class="calibre2">
Un angusto sentiero si snodava lungo la collina. L'aria era fredda e umida. Più in basso, la foschia si diradò e Grant riuscì a vedere meglio il paesaggio. Gli ricordava la costa nordoccidentale del Pacifico, la penisola Olympic. </p><p class="calibre2">
«Giusto», disse Regis, «qui l'associazione vegetale dominante è la foresta pluviale decidua. Piuttosto diversa dalla vegetazione sul continente, dove invece predomina la foresta pluviale di tipo classico. Ma questo è un microclima dovuto all'altitudine, riscontrabile solo sulle pendici dei monti settentrionali. Il resto dell'isola ha un carattere tropicale». Più in basso si vedevano i tetti bianchi di vasti edifici incastonati tra gli alberi. Grant notò con sorpresa che le costruzioni erano sofisticate. Quando furono più a valle, sotto la fascia di nebbia, riuscì a vedere tutta l'isola, che si stendeva verso sud. Come aveva detto Regis, era una distesa quasi ininterrotta di foresta tropicale. A sud, torreggiante sopra le cime dei palmizi, vide un tronco ricurvo, del tutto spoglio. Poi il tronco si mosse e si girò verso i nuovi arrivati. Grant capì che quello non era affatto un tronco. Aveva davanti a sé l'aggraziato collo ricurvo di una creatura gigantesca, alta quindici metri. Stava guardando un dinosauro. </p><p class="calibre2">
 </p><p class="calibre2">
<b class="calibre1">BENVENUTO </b></p><p class="calibre2">
 </p><p class="calibre2">
«Mio Dio», mormorò Ellie. Si erano tutti fermati di botto sul sentiero e fissavano l'animale che si ergeva sopra gli alberi. «Mio Dio!». Il suo primo pensiero fu che quella era una bestia di straordinaria bellezza. Nelle illustrazioni i dinosauri venivano raffigurati come creature goffe e gigantesche, ma quest'animale dal lungo collo aveva qualcosa di armonioso e di solenne nei suoi movimenti. Ed era agile: nulla di greve o impacciato nel suo comportamento. Il sauropode li scrutò con attenzione ed emise un basso barrito, simile a quello di un elefante. Un istante più tardi, dal fogliame si levò una seconda testa, e poi una terza e una quarta. </p><p class="calibre2">
«Mio Dio», ripeté Ellie. </p><p class="calibre2">
 </p><p class="calibre2">
Gennaro era senza parole. Sapeva che cosa aspettarsi - lo sapeva da circa quattro anni - ma, per qualche ragione, non aveva mai creduto che potesse realizzarsi, e ora era ammutolito per lo stupore. Lo spaventoso potere della nuova tecnologia genetica, che un tempo aveva ritenuto solo un mucchio di chiacchiere buttate lì per trovare finanziamenti, improvvisamente gli apparve chiaro. Questi animali erano così grandi! Erano enormi! Grandi come una casa! E ce n'erano così tanti! Erano dinosauri in carne ed ossa. Più veri di così si moriva! </p><p class="calibre2">
Gennaro pensò: faremo una fortuna con questo posto. Proprio una  <i class="calibre3">fortu-</i> <i class="calibre3">na. </i> </p><p class="calibre2">
Si augurò con tutte le sue forze che quell'isola non rappresentasse un pericolo. Grant, fermo lungo il sentiero sul quale gravava ancora la nebbia, fissava i lunghi colli grigi protesi sopra le palme. Gli girava la testa, come se il pendio si fosse fatto di colpo troppo scosceso. Respirava a fatica. Perché </p><p class="calibre2">
aveva di fronte qualcosa che mai si sarebbe aspettato di vedere. O meglio ancora, qualcosa che era  <i class="calibre3">sicuro </i> di non vedere mai in vita sua. Eppure era lì, sotto i suoi occhi. </p><p class="calibre2">
Gli animali nella nebbia erano perfetti esemplari di apatosauri, sauropodi di taglia media. La sua mente stordite fece associazioni accademiche. Erbivori del Nordamerica, fossili del Giurassico superiore, comunemente chiamati brontosauri. Scoperti nel 1876 da E.D. Cope nel Montana. Esemplari associati agli strati della formazione Morrison ritrovati nel Colorado, nello Utah e nell'Oklahoma. Di recente Berman e McIntosh, basandosi sulla struttura del cranio, li avevano riclassificati come  <i class="calibre3">Diplodocidae. </i> Tradizionalmente, si riteneva che il brontosauro vivesse prevalentemente nell'acqua bassa, che lo aiutava a sostenere la grande massa corporea. Quest'animale, pur non essendo nell'acqua, si muoveva con atipica rapidità, spostando la testa sopra le palme con estrema dinamicità... una dinamicità </p><p class="calibre2">
sorprendente... </p><p class="calibre2">
Grant scoppiò a ridere. </p><p class="calibre2">
«Cosa c'è?», chiese Hammond preoccupato. «Qualcosa non va?». Grant scosse il capo e continuò a ridere. Non sarebbe riuscito a spiegare che a suscitare la sua ilarità era il fatto che, sebbene avesse visto quegli animali solo per pochi secondi, aveva già cominciato ad accettarne la presenza, e a rispondere a interrogativi fino a quel momento insoluti alla luce delle proprie osservazioni. </p><p class="calibre2">
Stava ancora ridendo quando vide un quinto e un sesto collo levarsi tra i palmizi. I sauropodi osservavano i nuovi arrivati. A Grant ricordavano giraffe giganti: avevano lo stesso sguardo piuttosto intontito e simpatico. </p><p class="calibre2">
«Deduco che non sono frutto di animazione elettronica», disse Malcolm. </p><p class="calibre2">
«Sembrano vivi davvero». </p><p class="calibre2">
«Ma certo che lo sono», confermò Hammond. «Be', proprio come dovrebbe essere, no?». Da lontano risuonò di nuovo un barrito. Un richiamo isolato dapprima, cui se ne unirono molti altri. </p><p class="calibre2">
«È il loro richiamo», disse Ed Regis. «Ci dànno il benvenuto sull'isola». Grant rimase in ascolto per un attimo, incantato. </p><p class="calibre2">
«Probabilmente vorrete sapere qual è il programma», stava dicendo Hammond, che aveva ripreso il cammino. «Abbiamo organizzato per voi una visita completa delle attrezzature turistiche e scientifiche, e nel pomeriggio un giro nel parco dei dinosauri. Sarò con voi stasera a cena per chiarire gli eventuali dubbi che possono esservi rimasti. Ora, se volete accomodarvi col signor Regis...». Il gruppo seguì Ed Regis verso l'edificio più vicino. Sopra il sentiero, un cartello dipinto rozzamente a mano diceva: «Benvenuti a Jurassic Park». </p><p class="calibre2">
 </p><p class="calibre2">
<b class="calibre1">TERZA ITERAZIONE </b></p><p class="calibre2">
 </p><p class="calibre2">
«Ridisegnando la curva frattale i dettagli emergono più chiaramente». </p><h1 class="calibre4">IAN MALCOLM </h1><p class="calibre2">
 </p><p class="calibre2">
<b class="calibre1">JURASSIC PARK </b></p><p class="calibre2">
 </p><p class="calibre2">
Entrarono in una verde galleria di fronde di palme che conduceva verso il padiglione «Arrivi». Ovunque un'intricata e folta vegetazione rafforzava la sensazione di essere arrivati in un nuovo mondo, un mondo tropicale preistorico, lasciandosi alle spalle il mondo normale. Ellie disse a Grant: «Sembrano mica male». </p><p class="calibre2">
«Sì», rispose Grant. «Voglio vederli da vicino. Voglio sollevare le loro zampe ed esaminare gli artigli, tastare la loro pelle, aprir loro la bocca e guardare i denti. Sino ad allora non sarò del tutto sicuro. Però hai ragione: sembrano mica male». </p><p class="calibre2">
«Immagino che questo cambi qualcosa nel vostro campo», disse Mal-colm. Grant scosse il capo. «Cambia tutto», disse. </p><p class="calibre2">
Per centocinquant'anni, da quando erano state scoperte le prime gigantesche ossa in Europa, lo studio dei dinosauri era stato un esercizio di deduzione scientifica. La paleontologia era essenzialmente un lavoro da detective, una continua ricerca di indizi nei fossili e nelle tracce lasciate dagli animali. I migliori paleontologi erano quelli in grado di giungere alle deduzioni più sagaci. E tutte le grandi controversie nel campo della paleontologia - per esempio l'accesa disputa in cui Grant era la figura chiave per stabilire se i dinosauri fossero animali a sangue caldo o no - venivano condotte in questo stile. Gli scienziati avevano sempre classificato i dinosauri tra i rettili, creature a sangue freddo che traevano il calore necessario alla vita dall'ambiente. Un mammifero può metabolizzare il cibo per produrre calore corporeo, mentre un rettile non è in grado di farlo. Ma in seguito alcuni ricercatori - sulla scorta soprattutto dei lavori di John Ostrom e Robert Bakker di Yale - cominciarono a sospettare che il concetto di dinosauro come creatura torpida, stupida e a sangue freddo fosse troppo limitato per spiegare i resti fossili. Secondo il classico procedimento deduttivo, trassero conclusioni da diversi elementi di prova. </p><p class="calibre2">
In primo luogo c'era la postura: lucertoloni e rettili strisciavano su zampe arcuate, tenendosi vicino al terreno per trarne calore. I rettili non hanno l'energia sufficiente per tenersi in piedi sugli arti posteriori per più di pochi secondi. Ma i dinosauri avevano arti diritti e molti di essi si reggevano in stazione eretta sulle zampe posteriori. Negli animali viventi, la stazione eretta si riscontra soltanto nei mammiferi e negli uccelli. Quindi la postura dei dinosauri suggeriva sangue caldo. </p><p class="calibre2">
Poi venne studiato il metabolismo, calcolando la pressione necessaria per spingere il sangue all'altezza del collo di un brachiosauro - cinque metri e mezzo - e si concluse che questo poteva essere fattibile solo con un cuore a quattro cavità, a sangue caldo. </p><p class="calibre2">
Vennero studiate le tracce, impronte fossili lasciate nel fango, e si concluse che i dinosauri correvano veloci quanto un uomo, attività, questa, che comportava sangue caldo. Poi vennero scoperti fossili di dinosauro oltre il Circolo Polare Artico, in un ambiente gelido, impensabile per qualsiasi rettile. E i nuovi studi sul comportamento di gruppo, basati in gran parte sul lavoro dello stesso Grant, facevano pensare che i dinosauri avessero una complessa vita sociale e si occupassero dell'allevamento della prole, cosa che i rettili non fanno. Coccodrilli e tartarughe abbandonano le loro uova. I dinosauri probabilmente non lo facevano. </p><p class="calibre2">
La disputa sul sangue caldo infuriò per quindici anni. Infine si impose una nuova visione dei dinosauri come animali attivi, rapidi nei movimenti. Ai congressi c'erano ancora studiosi che non si rivolgevano la parola. Ma ora, se era possibile produrre dinosauri per clonazione... Il campo di studio di Grant sarebbe cambiato radicalmente, da un momento all'altro. Lo studio paleontologico dei dinosauri era finito. E tutti gli annessi e connessi: le sale dei musei con i loro enormi scheletri e orde di bambini vocianti, i laboratori universitari con le loro vaschette per le ossa, le relazioni, le pubblicazioni specialistiche... tutto ciò sarebbe finito. </p><p class="calibre2">
«Non mi sembra sconvolto», disse Malcolm. </p><p class="calibre2">
Grant scosse il capo. «Se ne è già discusso nel campo. Molti si aspettavano questa svolta. Ma non così in fretta». </p><p class="calibre2">
«È la storia della nostra specie», ribatté Malcolm ridendo. «Tutti se l'aspettano, ma non così in fretta». Camminando lungo il sentiero, non vedevano più i dinosauri, ma li sentivano ancora barrire fievolmente in lontananza. Grant disse: «Mi chiedo solo una cosa: dove hanno preso il DNA?». Grant era al corrente che nei laboratori di Berkeley, di Tokyo e di Londra si teorizzava la possibilità di produrre per clonazione animali estinti come i dinosauri... se solo si fosse riusciti ad avere frammenti di DNA di dinosauro. Il problema era che tutti i dinosauri conosciuti erano fossili, e la fossilizzazione distruggeva gran parte del DNA, sostituendolo con materiale inorganico. Naturalmente, se si fosse ritrovato un dinosauro congelato, o conservato in una torbiera, o mummificato in un deserto, forse sarebbe stato possibile recuperarne il DNA. Ma nessuno aveva mai trovato un dinosauro mummificato o congelato. E la clonazione era perciò impossibile mancando l'indispensabile punto di partenza. Tutta la moderna tecnologia genetica era inutile. Era come possedere una fotocopiatrice senza aver nulla da copiare. Ellie disse: «Non si può riprodurre un vero dinosauro perché non si può </p><p class="calibre2">
ottenere un vero DNA di dinosauro». </p><p class="calibre2">
«A meno che non ci sia un modo cui non abbiamo pensato», disse Grant. </p><p class="calibre2">
«E cioè?». </p><p class="calibre2">
«Non so», rispose Grant. </p><p class="calibre2">
 </p><p class="calibre2">
Oltre un recinto, giunsero alla piscina, la cui acqua traboccava formando una serie di cascatelle e di laghetti rocciosi. Nella zona erano state piantate grandi felci. «Non è straordinario?», disse Ed Regis. «In una giornata piovigginosa, soprattutto, queste piante contribuiscono a creare un'atmosfera preistorica. Si tratta di autentiche felci del Giurassico, naturalmente». Ellie si fermò per osservare le felci più attentamente. Sì, era proprio come diceva lui:  <i class="calibre3">Serenna veriformans</i>,  <i class="calibre3"> </i> una pianta abbondante tra i fossili di oltre duecento milioni di anni fa, oggi comune solo nelle terre umide del Brasile e della Colombia. Ma chiunque avesse deciso di piantare quella particolare felce intorno al bordo di una piscina evidentemente non sapeva che le spore della  <i class="calibre3">veriformans </i> contengono un alcaloide betacarbonilico letale. Solo a toccare quelle belle fronde verdi c'era da sentirsi male, e se un bambino ne avesse preso un boccone sarebbe quasi certamente morto... la tossina era cinquanta volte più velenosa di quella dell'oleandro. La gente era così ignara riguardo alle piante, pensò Ellie. Le sceglieva solo per l'aspetto, così come sceglierebbe un quadro da appendere alla parete. Nessuno pensava che le piante sono veri esseri viventi, sempre intenti a esplicare le funzioni vitali: respirazione, digestione, escrezione, riproduzione... e difesa. Ma Ellie sapeva, invece, che nella storia del pianeta le piante si erano evolute secondo modi altrettanto competitivi degli animali, e sotto certi aspetti anche più feroci. Il veleno della  <i class="calibre3">Serenna veriformans </i> era solo un piccolo esempio del copioso arsenale di armi chimiche acquisito dalle piante lungo l'evoluzione. Vi erano terpeni che spargevano attorno sul terreno per inibirlo alle piante rivali, alcaloidi che le rendevano di sapore disgustoso agli insetti e predatori vari (e ai bambini), e ferormoni, che usavano per comunicare. Quando un abete di Douglas era attaccato dai maggiolini, produceva una sostanza chimica anoressante; e altrettanto facevano gli altri abeti di Douglas che crescevano nelle parti più lontane della stessa foresta. Ciò avveniva in reazione a una sostanza di «messa in guardia» emanata dalle piante attaccate dagli insetti. Chi immaginava che la vita sulla terra fosse essenzialmente costituita da animali in movimento contro uno sfondo verde, fraintendeva gravemente ciò che stava sotto i suoi occhi. Quello sfondo verde brulicava di vita. Le piante crescevano, si muovevano, s'attorcigliavano, si voltavano combattendo fra loro per la luce solare; e interagivano continuamente con gli animali, scoraggiandone alcuni con la corteccia o le spine, avvelenandone altri o, al contrario, nutrendoli per favorire la propria riproduzione, perché </p><p class="calibre2">
spargessero il loro polline, o i semi. Era un complicato processo dinamico che aveva sempre trovato affascinante. E che molte persone semplicemente non capivano. Ma se il piantare felci velenose sul bordo di una piscina aveva un qualche valore indicativo, era evidente che i progettisti di Jurassic Park non erano stati prudenti come avrebbero dovuto. </p><p class="calibre2">
«Non è straordinario, semplicemente straordinario?», andava ripetendo Ed Regis. «Se guardate in alto davanti a voi, vedrete il Safari Lodge». Ellie vide un edificio basso, d'architettura interessante, con una serie di piramidi di vetro sul tetto. «Ecco dove starete durante la vostra permanenza a Jurassic Park». </p><p class="calibre2">
 </p><p class="calibre2">
L'appartamento di Grant era tutta una sinfonia di beige, arredato con mobili di vimini e stoffe con motivi di piante tropicali. Il soggiorno non era ancora finito: assi di legno erano accatastate nell'armadio e fili elettrici correvano lungo il pavimento. In un angolo era sistemato un televisore, sormontato da un cartello: </p><p class="calibre2">
 </p><p class="calibre2">
Canale 2: Le  <i class="calibre3">highlands </i> dell'ipsilofodonte </p><p class="calibre2">
Canale 3: Il territorio del triceratopo </p><p class="calibre2">
Canale 4: La palude dei sauropodi </p><p class="calibre2">
Canale 5: La terra dei carnivori </p><p class="calibre2">
Canale 6: Il sud dello stegosauro </p><p class="calibre2">
Canale 7: La valle del  <i class="calibre3">Velociraptor </i></p><p class="calibre2">
Canale 8: La vetta dello pterosauro </p><p class="calibre2">
 <i class="calibre3"> </i></p><p class="calibre2">
Queste indicazioni gli parvero di una leziosità irritante. Accese il televisore ma ottenne solo un ronzio di fondo. Spense, passò nell'altra camera e buttò la valigia sul letto. Proprio sopra c'era un grande lucernario a forma piramidale. Si aveva l'impressione di essere in una tenda, a dormire sotto le stelle. Purtroppo era stato necessario proteggere il vetro con grosse sbarre che proiettavano la loro ombra striata sopra il letto. Grant cercò di fare mente locale. Sull'aereo aveva dato una occhiata ai progetti dell'albergo e non ricordava di aver visto sbarre sul lucernario. Anzi, quelle sbarre sembravano un'aggiunta piuttosto improvvisata. All'esterno della piramide era stata piazzata una struttura di acciaio nero alla quale erano state saldate le sbarre. </p><p class="calibre2">
Perplesso, Grant passò dalla camera da letto nel salotto. La finestra dava sulla piscina. «A proposito, quelle felci sono velenose», disse Ellie entrando nella sua stanza. «Ma non hai notato nulla a proposito delle stanze, Alan?». </p><p class="calibre2">
«Hanno modificato il progetto». </p><p class="calibre2">
«Credo proprio di sì». Mosse qualche passo nella stanza. «Le finestre sono piccole», disse, «e hanno un'intelaiatura d'acciaio e vetri temperati. Anche le porte hanno un rinforzo d'acciaio. Una precauzione che non dovrebbe essere necessaria. E hai visto il recinto quando siamo entrati?». Grant annuì. L'intero albergo era circondato da un recinto formato da sbarre d'acciaio spesse due centimetri e mezzo. Era stato installato in modo da fondersi il più possibile col paesaggio ed era stato dipinto in nero opaco per renderlo simile al ferro battuto, ma nessun intervento di cosmesi architettonica poteva celare lo spessore del metallo né l'altezza di quattro metri. </p><p class="calibre2">
«Neppure il recinto doveva essere nei piani, direi», disse Ellie. «Ho l'impressione che abbiano trasformato questo posto in una fortezza». Grant diede un'occhiata all'orologio. «Non mancheremo di chiedere il perché», disse. «Il giro turistico comincia tra venti minuti». </p><p class="calibre2">
 </p><p class="calibre2">
<b class="calibre1">QUANDO I DINOSAURI DOMINAVANO LA TERRA </b></p><p class="calibre2">
 </p><p class="calibre2">
Il punto di incontro era il Centro visitatori, una struttura a due piani, tutta di vetro con travi e pilastri di metallo anodizzato a vista. Grant la trovò </p><p class="calibre2">
decisamente high-tech. </p><p class="calibre2">
C'era un piccolo anfiteatro dominato da un robot raffigurante un  <i class="calibre3">Tyran-</i> <i class="calibre3">nosaurus rex</i>,  <i class="calibre3"> </i> piazzato minacciosamente all'ingresso di una zona in cui era allestita una mostra dal titolo: QUANDO I DINOSAURI DOMINAVANO </p><p class="calibre2">
LA TERRA. Più avanti vi erano altre esposizioni: CHE COS'È UN DINOSAURO? e IL MONDO DEL MESOZOICO. Ma i lavori non erano ancora stati completati e sul pavimento correvano fili e cavi. Gennaro salì </p><p class="calibre2">
sul podio per parlare a Grant, Ellie e Malcolm. La sua voce echeggiò debolmente nel locale. Hammond sedeva nell'ultima fila, le mani allacciate sul petto. </p><p class="calibre2">
«Stiamo per fare un giro delle strutture del parco», disse Gennaro. «Sono certo che il signor Hammond e il suo personale vi mostreranno tutto nella miglior luce possibile. Quindi, prima di metterci in marcia, voglio chiarire la ragione per cui siamo qui e ciò che devo decidere prima della partenza. Fondamentalmente, questa è un'isola in cui dinosauri creati grazie alle tecniche dell'ingegneria genetica vivono liberi in una sorta di parco naturale, concepito come attrazione turistica. Il parco non è ancora aperto al pubblico, ma lo sarà tra un anno. </p><p class="calibre2">
«Ora, il quesito che vi pongo è semplice: quest'isola è sicura? Vi sono pericoli per i turisti? C'è il rischio che i dinosauri possano fuggire?». Gennaro spense le luci dell'anfiteatro. «Ci sono due indizi che non possiamo ignorare. In primo luogo, l'identificazione, fatta dal dottor Grant, di un dinosauro fino a questo momento ignoto, nell'area continentale del Costa Rica. Di questo dinosauro possediamo solo un frammento. È stato trovato nel luglio di quest'anno dopo aver, presumibilmente, morsicato una bambina americana sulla spiaggia. Il dottor Grant potrà darvi altri particolari più tardi. Ho chiesto al laboratorio di New York che ha in custodia l'esemplare di spedircelo qui per consentirci di esaminarlo. Nel frattempo, eccovi il secondo indizio. </p><p class="calibre2">
«Il Costa Rica ha un servizio sanitario eccellente e registra dati d'ogni genere. All'inizio di marzo sono stati denunciati casi di neonati morsicati da lucertoloni... e, è doveroso aggiungere, anche di anziani morsicati nel sonno. Incidenti di questo genere sono stati denunciati sporadicamente con una massima concentrazione nei villaggi costieri da Ismaloya a Puntarenas. A partire da marzo, non vi sono state ulteriori denunce di morsicature di lucertoloni. Tuttavia, sono in possesso di un grafico elaborato di recente dal Servizio sanitario nazionale di San José sulla mortalità infantile nei paesi della costa occidentale nell'anno in corso». </p><p class="calibre2">
 </p><p class="calibre2">
 </p><p class="calibre2">
 </p><p class="calibre2">
«Vorrei sottoporre alla vostra attenzione due caratteristiche di questo grafico», disse Gennaro. «Primo: la mortalità infantile è bassa nei mesi di gennaio e febbraio, poi ha un picco in marzo e si riabbassa in aprile. Ma a partire da maggio permane elevata sino a luglio, il mese in cui è stata morsicata la bambina americana. Il Servizio sanitario nazionale ritiene che sia in atto un qualche processo che influisce sulla mortalità infantile e che non è stato registrato da chi lavora nei villaggi della costa. La seconda caratteristica sono i curiosi picchi quindicinali, che sembrano suggerire un qualche fenomeno a fasi alterne». Le luci si riaccesero. «Bene», disse Gennaro. «Ecco gli indizi per i quali voglio una spiegazione. Ora, avete delle...». </p><p class="calibre2">
«Possiamo risparmiarci la fatica», disse Malcolm. «Ve lo spiego io». </p><p class="calibre2">
«Davvero?», chiese Gennaro. </p><p class="calibre2">
«Sì», rispose il matematico. «Per prima cosa, gli animali sono senz'altro usciti dall'isola». </p><p class="calibre2">
«Che palle», grugnì Hammond dal fondo. </p><p class="calibre2">
«E, secondariamente, sono quasi sicuro che i grafici del Servizio sanitario nazionale non hanno nulla a che fare con gli animali fuggiti». </p><p class="calibre2">
«Come fa a saperlo?», chiese Grant. </p><p class="calibre2">
«I sistemi complessi si comportano in maniere caratteristiche», disse Malcolm. «Come avrete notato, i grafici presentano un'alternanza di picchi alti e bassi, tipica del comportamento di molti sistemi complessi. Prendiamo, per esempio, l'acqua che gocciola da un rubinetto. Se apriamo leggermente il rubinetto otterremo un gocciolio costante, tic, tic, tic. Ma se lo apriamo un po' di più, in modo da creare una lieve turbolenza nel flusso, allora avremo un alternarsi di gocce grandi e piccole, tic tic... tic tic. Fate la prova voi stessi. Vi assicuro che è vero. È la turbolenza a produrre quest'alterazione... è la sua firma di riconoscimento. E un grafico dello stesso tipo si otterrà in seguito all'esplosione di una malattia dopo l'immunizzazione». </p><p class="calibre2">
«Ma perché non potrebbe essere stata provocata dai dinosauri fuggiti?», chiese Grant. </p><p class="calibre2">
«Perché è una caratteristica non lineare», disse Malcolm. «Una cosa del genere potrebbe essere stata provocata solo dalla fuga di centinaia di dinosauri. E non credo che questo si sia verificato. Quindi ne deduco che l'andamento del grafico sia dovuto a qualche altro fenomeno, come un nuovo tipo di influenza». </p><p class="calibre2">
Gennaro disse: «Ma prima non ha dichiarato di essere sicuro che i dinosauri sono fuggiti?». </p><p class="calibre2">
«Oh, assolutamente sicuro». </p><p class="calibre2">
«E come fa a saperlo?». </p><p class="calibre2">
«Per via di quello che state cercando di fare qui. Senta, quest'isola è un tentativo di ricreare la natura... un ambiente naturale del passato. Volete fare un mondo isolato in cui creature estinte possano vivere allo stato libero. Dico bene?». </p><p class="calibre2">
«Sì». </p><p class="calibre2">
«Ma, dal mio punto di vista, quest'impresa è impossibile. I calcoli matematici sono talmente evidenti che non vale neppure la pena di farli. È </p><p class="calibre2">
come chiedere se chi gode di un reddito di un miliardo di dollari deve pagare le tasse. Non occorre tirare fuori la calcolatrice per rispondere. Si sa che una qualche tassa la si dovrà pur pagare. Con la stessa certezza, so che non si può né duplicare né isolare la natura in questo modo». </p><p class="calibre2">
«Perché no? Dopotutto ci sono gli zoo...». </p><p class="calibre2">
«Gli zoo non ricreano la natura», disse Malcolm. «Proprio per niente. Cerchiamo di chiarire questo punto. Gli zoo prendono una natura già esistente e la modificano  <i class="calibre3">leggermente </i> per creare un habitat in cui rinchiudere gli animali. E anche così, spesso queste minime modifiche falliscono. Gli animali fuggono regolarmente. Ma non è lo zoo il modello di questo parco. Questa è un'impresa molto più ambiziosa, assimilabile, in qualche modo, al tentativo di fare una stazione spaziale sulla terra». Gennaro scosse il capo. «Non capisco». </p><p class="calibre2">
«Be', è molto semplice. Con l'eccezione dell'aria, che spira liberamente, tutto, in questo parco, è concepito per essere isolato. Nulla entra e nulla esce. Gli animali qui custoditi non devono mai entrare in contatto con l'ecosistema della terra. Non devono mai fuggire». </p><p class="calibre2">
«E di fatto non sono mai fuggiti», sbuffò Hammond. </p><p class="calibre2">
«Un simile isolamento è impossibile», dichiarò Malcolm. «Un simile controllo è impossibile. Non è assolutamente realizzabile». </p><p class="calibre2">
«Invece sì. Lo si fa in continuazione». </p><p class="calibre2">
«Mi scusi», ribatté Malcolm, «ma lei non sa quel che dice». </p><p class="calibre2">
«Piccolo stronzo arrogante», disse Hammond. Si alzò e uscì. </p><p class="calibre2">
«Signori, signori», disse Gennaro. </p><p class="calibre2">
«Mi spiace», disse Malcolm, «ma il punto è che ciò che definiamo "natura" è di fatto un sistema complesso, assai più intricato di quanto noi non vogliamo ammettere. Ci costruiamo un'immagine semplificata della natura e poi combiniamo dei gran pasticci, lo non sono uno di quegli ambientalisti dal cuore tenero, ma dovete capire ciò che non capite. Quante volte bisogna ribadire questo punto? Quante volte bisogna sbattere il muso contro l'evidenza dei fatti? Abbiamo costruito la diga di Assuan sostenendo che avrebbe rivitalizzato l'Egitto. Invece distrugge il fertile delta del Nilo, produce infestazioni da parassiti e rovina l'economia egiziana. Abbiamo costruito...». </p><p class="calibre2">
«Scusatemi», disse Gennaro. «Ma mi pare di sentire l'elicottero. Probabilmente è l'esemplare che deve essere esaminato dal dottor Grant». S'incamminò verso l'uscita. Tutti lo seguirono. </p><p class="calibre2">
 </p><p class="calibre2">
Ai piedi della montagna, Gennaro gridava per farsi sentire nel frastuono dell'elicottero. Le vene del collo gli si erano inturgidite. «Hai fatto  <i class="calibre3">cosa</i>? </p><p class="calibre2">
Hai invitato  <i class="calibre3">chi</i>?». </p><p class="calibre2">
«Non ti scaldare tanto», disse Hammond. </p><p class="calibre2">
Gennaro gridò: «Ma hai perso completamente la testa?». </p><p class="calibre2">
«Be', ora senti», disse Hammond raddrizzando la schiena. «Qui bisogna chiarire una cosa...». </p><p class="calibre2">
«No», disse Gennaro. «No, sei  <i class="calibre3">tu </i> che devi aver chiara una cosa. Questa non è un'occasione mondana. Non è una gita di fine settimana...». </p><p class="calibre2">
«Questa è la mia isola», disse Hammond, «e posso invitare chi mi pare». </p><p class="calibre2">
«Questa è una seria ispezione della tua isola perché temiamo che qualcosa sia andato storto. È un posto molto pericoloso e...». </p><p class="calibre2">
«Non mi farai chiudere la baracca, Donald...». </p><p class="calibre2">
«Lo farò se è necessario...». </p><p class="calibre2">
«È un luogo sicuro», disse Hammond, «checché ne dica quella testa di cazzo di matematico...». </p><p class="calibre2">
«...non è...». </p><p class="calibre2">
«...e lo dimostrerò...». </p><p class="calibre2">
«Questo posto non è sicuro, e voglio che tu li faccia risalire su quel maledetto elicottero», disse Gennaro. </p><p class="calibre2">
«Non posso», disse Hammond indicando le nuvole. «Sta già ripartendo». E in effetti il rumore dei rotori stava già dissolvendosi. </p><p class="calibre2">
«Accidenti», disse Gennaro, «non capisci che stai rischiando inutilmente...». </p><p class="calibre2">
«Sì, sì», disse Hammond. «Ne parliamo dopo. Non voglio turbare i bambini». </p><p class="calibre2">
Grant si girò e vide due bambini scendere la collina al seguito di Ed Regis. Uno era un maschietto sui dieci o undici anni e l'altro una bimba più </p><p class="calibre2">
piccola, sui sette o otto anni coi capelli biondi che spuntavano da sotto un berretto da baseball dei Mets e con un guanto da baseball pendente dietro la schiena. Scendevano agili lungo il sentiero e si fermarono a una certa distanza da Gennaro e Hammond. Con voce soffocata, Gennaro disse: « <i class="calibre3">Cristo</i>» <i class="calibre3">. </i> </p><p class="calibre2">
«Sta' calmo», disse Hammond. «I loro genitori stanno divorziando e voglio che passino un fine settimana divertente». La bambina fece un timido cenno di saluto. </p><p class="calibre2">
«Ciao, nonno», disse. «Siamo arrivati». </p><p class="calibre2">
 </p><p class="calibre2">
<b class="calibre1">IL GIRO TURISTICO </b></p><p class="calibre2">
 </p><p class="calibre2">
Tim Murphy capì immediatamente che qualcosa non andava. Il nonno stava litigando con un tizio più giovane, rosso in faccia. E gli altri, un po' </p><p class="calibre2">
discosti dai due, sembravano imbarazzati e a disagio. Anche Alexis doveva aver avuto la stessa impressione perché rallentò il passo lanciando la sua palla da baseball in aria. Il fratello dovette spingerla. «Muoviti, Lex». </p><p class="calibre2">
«Muoviti tu, Timmy». </p><p class="calibre2">
«Non fare il verme», disse lui. </p><p class="calibre2">
Lex si girò e gli lanciò un'occhiataccia, ma in quel momento Ed Regis disse con tono gioviale: «Prima facciamo le presentazioni e poi potrete fare il giro dell'isola». </p><p class="calibre2">
«Devo andare in...», disse Lex. </p><p class="calibre2">
«Prima le presentazioni», disse Regis. </p><p class="calibre2">
«No, devo andare». </p><p class="calibre2">
Ma Ed Regis si era già avvicinato al gruppo. Prima annunciò il loro arrivo al nonno che li baciò entrambi, e poi li presentò all'uomo col quale il nonno stava litigando. Era un tipo muscoloso che si chiamava Gennaro. I nomi degli altri furono solo una sfilza di parole per Tim. C'erano una donna bionda che indossava un paio di short e un uomo barbuto con i jeans e una camicia hawaiana. Aveva l'aria di chi ama stare all'aria aperta. Poi un giovane grasso che aveva qualcosa a che fare coi computer e infine un tipo smilzo in nero che non tese la mano ma si limitò a fare un cenno col capo. Tim stava cercando di riordinare le sue impressioni, senza peraltro perdere d'occhio le gambe della bionda, quando di colpo si rese conto che la faccia del barbuto non gli era nuova. </p><p class="calibre2">
«Hai la bocca spalancata», lo riprese Lex. </p><p class="calibre2">
Tim disse: «Quello lo conosco». </p><p class="calibre2">
«Ma  <i class="calibre3">certo. </i> Sei stato appena presentato». </p><p class="calibre2">
«No», disse Tim. «Ho il suo libro». </p><p class="calibre2">
Il barbuto disse: «Che libro è, Tim?». </p><p class="calibre2">
« <i class="calibre3">Il mondo perduto dei dinosauri</i>»,  <i class="calibre3">  </i> rispose il ragazzo. Alexis ridacchiò. </p><p class="calibre2">
«Papà dice che Tim ha il chiodo dei dinosauri», disse. Tim non le badò. Stava pensando a quel che sapeva di Alan Grant. Era uno dei massimi propugnatori della teoria dei dinosauri come animali a sangue caldo, e aveva condotto molti scavi nella località chiamata «La collina delle uova» nel Montana, famosa per la grande quantità di uova di dinosauri ritrovata in quella zona. Al professor Grant si doveva la stragrande maggioranza di queste scoperte. Era anche un buon disegnatore che illustrava i suoi stessi libri. </p><p class="calibre2">
«Il chiodo dei dinosauri?», disse il barbuto. «Be', anch'io, a dire il vero, ho lo stesso problema». </p><p class="calibre2">
«Papà dice che i dinosauri erano veramente stupidi», disse Lex. «Dice che Tim dovrebbe stare più all'aperto e fare degli sport». Tim si sentì imbarazzato. «Credevo che dovessi andare al gabinetto», disse. </p><p class="calibre2">
«C'è tempo», rispose la sorella. </p><p class="calibre2">
«Mi pareva che fosse urgente». </p><p class="calibre2">
«Sono l'unica che può saperlo, non ti pare, Timothy?», disse Lex con le mani sui fianchi, assumendo la posa più irritante della madre. </p><p class="calibre2">
«Sentite», disse Ed Regis. «Perché non ci dirigiamo tutti verso il Centro visitatori in modo da cominciare il giro?». Tutti si misero in marcia. Tim sentì Gennaro sussurrare al nonno: «Potrei ucciderti per questo», poi, alzando lo sguardo, vide che il dottor Grant era adesso al suo fianco. </p><p class="calibre2">
«Quanti anni hai, Tim?». </p><p class="calibre2">
«Undici». </p><p class="calibre2">
«E da quanto ti interessi ai dinosauri?», gli chiese Grant. Tim deglutì a vuoto. Conversare col dottor Grant lo rendeva nervoso. </p><p class="calibre2">
«Ogni tanto andiamo al museo», disse il ragazzo, «quando riesco a convincere la mia famiglia. Mio padre, in particolare». </p><p class="calibre2">
«A tuo padre non interessano molto?». </p><p class="calibre2">
Tim annuì, e raccontò a Grant dell'ultima visita della sua famiglia al Museo di Storia Naturale, quando suo padre, guardando uno scheletro, aveva detto: «Questo sì che è grosso». Tim aveva obiettato: «No, papà, è un camposauro, un dinosauro di medie dimensioni». </p><p class="calibre2">
«Oh, che ne so io. A me sembra bello grande». </p><p class="calibre2">
«Non è neppure un esemplare adulto, papà». </p><p class="calibre2">
Il padre aveva dato un'altra occhiata allo scheletro. «Di che periodo è, del Giurassico?». </p><p class="calibre2">
«Santo cielo, no. Del Cretaceo». </p><p class="calibre2">
«Cretaceo? Qual è la differenza tra il Cretaceo e il Giurassico?». </p><p class="calibre2">
«Solo un centinaio di milioni di anni», aveva risposto Tim. </p><p class="calibre2">
«Il Cretaceo è più vecchio?». </p><p class="calibre2">
«No, papà. Viene prima il Giurassico». </p><p class="calibre2">
«Be'», aveva detto il padre allontanandosi dallo scheletro, «a me sembra proprio grande». E si era voltato verso Tim in attesa del suo consenso. E il ragazzo sapeva che non era proprio il caso di dissentire dal padre. Quindi aveva borbottato qualcosa prima di procedere oltre col resto della famiglia. Tim si era fermato davanti a uno scheletro, un  <i class="calibre3">Tyrannosaurus rex</i>,  <i class="calibre3"> </i> il più </p><p class="calibre2">
feroce predatore che la terra avesse mai conosciuto, e per un lungo periodo. «Che cosa guardi?», gli aveva chiesto suo padre. </p><p class="calibre2">
«Sto contando le vertebre», aveva risposto lui. </p><p class="calibre2">
«Le vertebre?». </p><p class="calibre2">
«Nella spina dorsale». </p><p class="calibre2">
«So cosa sono le vertebre», aveva detto il padre, seccato. Era rimasto in contemplazione ancora un po' e infine aveva detto: «Perché le conti?». </p><p class="calibre2">
«Secondo me sono sbagliate. I tirannosauri dovrebbero avere solo trentasette vertebre nella coda. Questo ne ha di più». </p><p class="calibre2">
«Stai cercando di dirmi», aveva obiettato il padre, «che il Museo di Storia Naturale ha esposto uno scheletro sbagliato? Non ci posso credere». </p><p class="calibre2">
«È sbagliato», aveva detto Tim. </p><p class="calibre2">
Il padre si era diretto con passo deciso verso un guardiano in un angolo della sala. «Cosa hai combinato adesso?», aveva chiesto a Tim la madre. </p><p class="calibre2">
«Niente», aveva risposto Tim. «Ho solo detto che il dinosauro era sbagliato, e basta». E poi il padre era tornato indietro con una strana espressione sul volto perché il guardiano gli aveva detto che il tirannosauro era sbagliato, che aveva troppe vertebre nella coda. </p><p class="calibre2">
«Come facevi a saperlo?», gli aveva chiesto il padre. </p><p class="calibre2">
«L'ho letto da qualche parte», aveva risposto Tim. </p><p class="calibre2">
«Non è roba da poco, figlio mio», aveva detto il padre mettendo una mano sulla spalla del figlio e dandogli una stretta affettuosa. «Tu sai quante vertebre dovrebbe avere nella coda. Non ho mai visto una cosa del genere. Hai davvero il chiodo dei dinosauri». A quel punto Lex aveva annunciato di dover fare pipì e il padre aveva detto di voler vedere l'ultimo tempo della partita dei Mets alla televisione, e quindi erano usciti dal museo. E Tim non aveva mai visto altri dinosauri, e questa era la ragione per cui ora era qui. Ma questo era l'andazzo della sua famiglia. </p><p class="calibre2">
 </p><p class="calibre2">
O meglio, era il  <i class="calibre3">vecchio </i> andazzo della famiglia, si corresse Tim. Ora che papà stava divorziando dalla mamma, le cose probabilmente sarebbero andate in tutt'altro modo. Il padre era già fuori casa e, sebbene in un primo momento la situazione fosse sembrata strana, a Tim, in fondo, non dispiaceva. Sospettava che la mamma avesse un amico, ma non ne era certo, e naturalmente non avrebbe mai svelato i suoi dubbi a Lex. Lex era disperata di separarsi da suo padre, e da qualche settimana a quella parte era diventata una bella rottura di scatole... </p><p class="calibre2">
«Era per caso il 5027?», chiese Grant. </p><p class="calibre2">
«Come?», rispose Tim. </p><p class="calibre2">
«Il tirannosauro del museo. Era il 5027?». </p><p class="calibre2">
«Sì», rispose Tim. «Come fa a saperlo?». </p><p class="calibre2">
Grant sorrise. «Da anni il museo promette di sistemarlo. Ma a questo punto potrebbe non verificarsi mai». </p><p class="calibre2">
«E perché?». </p><p class="calibre2">
«A causa di quanto succede qui», rispose Grant, «sull'isola di tuo nonno». Tim scosse il capo. Non aveva capito a che cosa Grant alludesse. </p><p class="calibre2">
«Mamma ha detto che era un villaggio turistico, sa, con piscine e campi da tennis». </p><p class="calibre2">
«Non precisamente», disse Grant. «Ti spiego tutto durante il tragitto». <i class="calibre3">Eccomi ridotto a fare il baby-sitter</i>,  <i class="calibre3"> </i> pensò Ed Regis e, seccato, batté un piede in nervosa attesa nel Centro visitatori. Era quanto il vecchio gli aveva raccomandato: sorveglia i miei nipotini come un falco, ne sei responsabile per tutto il fine settimana. A Ed Regis questo non era andato giù. Si sentiva sminuito. Non era un fottuto baby-sitter. E, a pensarci bene, neppure un fottuto accompagnatore di giri turistici per quattro VIP. Era il responsabile delle pubbliche relazioni di Jurassic Park e aveva un monte di cose da fare prima dell'inaugurazione prevista di lì a un anno. Solo il coordinamento con le agenzie di PR a San Francisco, Londra, New York e Tokyo era un impegno a tempo pieno... tanto più che non si poteva ancora svelare alle agenzie quale fosse la vera attrazione del villaggio turistico. Le società di PR stavano mettendo a punto campagne con allettamenti generici, cosa che non era affatto di loro gradimento. I creativi dovevano essere coccolati. Avevano bisogno di incoraggiamento per dare il meglio di se stessi. Uno come lui non poteva perdere tempo a fare da guida in un giro turistico. </p><p class="calibre2">
Ma quello era il guaio nel campo delle pubbliche relazioni: nessuno prendeva sul serio la tua professionalità. Da sette mesi a quella parte, Ed Regis era stato diverse volte nell'isola, e gli era già capitato di vedersi affibbiare strane mansioni. Come quell'incidente successo in gennaio. Una cosa di cui si sarebbe dovuto occupare Harding. Harding o Owens, l'appaltatore dei lavori. E invece era toccato a lui. Ma cosa ne sapeva lui di operai infortunati? E adesso doveva fare la guida e il baby-sitter. Si girò e contò </p><p class="calibre2">
le teste. Ne mancava una. </p><p class="calibre2">
Poi, in fondo al locale, vide la dottoressa Sattler sbucare dalle toilettes. </p><p class="calibre2">
«Bene, signori, cominciamo dal piano superiore». </p><p class="calibre2">
 </p><p class="calibre2">
Tim seguì il gruppo capitanato da Regis lungo la scala nera sospesa che portava al piano di sopra. Passarono accanto a un cartello che diceva: </p><p class="calibre2">
 </p><h1 class="calibre4">ZONA RISERVATA </h1><p class="calibre2">
ACCESSO CONSENTITO SOLO </p><h1 class="calibre4">AL PERSONALE AUTORIZZATO </h1><p class="calibre2">
 </p><p class="calibre2">
Quel cartello elettrizzò Tim. Procedettero lungo il corridoio del primo piano. Una delle pareti era di vetro e dava su una balconata adorna di palme, immerse in una leggera foschia. Lungo l'altra parete si susseguivano porte che, a giudicare dalle scritte stampigliate su di esse, dovevano immettere in uffici: GUARDIANO DEI PARCHI... ASSISTENZA AI CLIENTI... DIRETTORE GENERALE... </p><p class="calibre2">
A metà corridoio c'era un divisorio di vetro con un altro cartello: </p><p class="calibre2">
 </p><h1 class="calibre4">PERICOLO </h1><p class="calibre2">
 </p></body>
</html>
