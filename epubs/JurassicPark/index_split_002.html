<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>MICHAEL CRICHTON</title>
    <meta name="generator" content="pdftohtml 0.36"/>
    <meta name="author" content="stevenlob"/>
    <meta name="date" content="2006-02-17T20:17:12+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<h1 class="calibre4">IAN MALCOLM </h1><p class="calibre2">
 </p><p class="calibre2">
<b class="calibre1">LA STRADA MAESTRA </b></p><p class="calibre2">
 </p><p class="calibre2">
La pioggia tambureggiava forte sul tetto della Land Cruiser. Tim sentiva gli occhiali per la visione notturna premergli pesantemente sulla fronte. Cercò di arrivare alla manopola vicino all'orecchio, per regolare l'intensità. Ci fu un breve bagliore fosforescente poi, nelle ombre del verde e nero elettronico, poté vedere la Land Cruiser dietro di loro, con dentro Grant e Malcolm. Splendido! </p><p class="calibre2">
Grant lo stava fissando attraverso il parabrezza. Tim vide che prendeva la radio dal cruscotto. Ci fu un sibilo di elettricità statica, poi udì la voce di Grant. «Potete vederci qui dietro?». </p><p class="calibre2">
Tim prese la radio da Ed Regis. «Vi vediamo». </p><p class="calibre2">
«Tutto bene?». </p><p class="calibre2">
«Tutto bene, dottor Grant». </p><p class="calibre2">
«Restate nell'auto». </p><p class="calibre2">
«D'accordo. Non si preoccupi». Spense la radio. </p><p class="calibre2">
Ed Regis sbuffò. «C'è una pioggia torrenziale. Chiaro che staremo in macchina», borbottò. </p><p class="calibre2">
Tim si girò a guardare le piante sul ciglio della strada. Gli occhiali coloravano le piante di un luminoso verde elettronico e, più in là, poteva vedere sezioni della verde configurazione a reticolo del recinto. Le Land Cruiser si erano fermate sulle pendici di una collina, segno che erano in qualche posto vicino all'area del tirannosauro. Sarebbe stato meraviglioso vedere un tirannosauro con quegli occhiali. Un vero brivido. Forse il tirannosauro sarebbe venuto verso il reticolato per dar loro un'occhiata. Tim si domandava se i suoi occhi avrebbero fiammeggiato nell'oscurità quando li avesse visti. </p><p class="calibre2">
Ma non vide nulla e alla fine smise di guardare. Tutti nelle auto smisero di parlare. La pioggia tambureggiava sul tetto della macchina. Torrenti d'acqua grondavano sui finestrini laterali. Per Tim era difficile vedere fuori, anche con gli occhiali. </p><p class="calibre2">
«Da quanto ce ne stiamo seduti qui?», chiese Malcolm. </p><p class="calibre2">
«Non so. Quattro o cinque minuti». </p><p class="calibre2">
«Mi domando quale sia il problema». </p><p class="calibre2">
«Forse un corto circuito a causa della pioggia». </p><p class="calibre2">
«Ma è successo prima che la pioggia cominciasse davvero». Ci fu ancora silenzio. Tutta tesa Lex disse: «Ma fulmini non ce n'è, vero?». Aveva sempre avuto paura dei fulmini, e adesso lì seduta stringeva nervosamente il suo guanto da baseball. </p><p class="calibre2">
Grant disse: «Cos'hai detto? Non abbiamo capito bene». </p><p class="calibre2">
«È mia sorella che sta parlando». </p><p class="calibre2">
«Oh». </p><p class="calibre2">
Tim scrutò nuovamente le piante, ma non vide nulla. Certamente nulla grande quanto un tirannosauro. Cominciò a domandarsi se i tirannosauri escano di notte. Erano animali notturni? Tim non era sicuro di averlo mai letto. Aveva la sensazione che i tirannosauri fossero, con qualsiasi tempo, animali diurni e notturni. Giorno o notte non aveva importanza per un tirannosauro. La pioggia continuava a scrosciare. </p><p class="calibre2">
«Diavolo d'una pioggia», disse Ed Regis. «Sta venendo giù davvero». </p><p class="calibre2">
«Ho fame», disse Lex. </p><p class="calibre2">
«Lo so», rispose Regis, «ma siamo bloccati qui, piccola. Le auto sono alimentate da cavi sepolti sotto terra». </p><p class="calibre2">
«Bloccati per quanto?». </p><p class="calibre2">
«Sinché non riattaccano la corrente». </p><p class="calibre2">
Mentre ascoltava il suono della pioggia, Tim si sentì venir sonno. Sbadigliò, si girò a guardare le palme sul lato sinistro della strada, e trasalì all'improvviso tonfo mentre il terreno tremava. Si voltò indietro appena in tempo per intravedere una sagoma scura che attraversava rapidamente la strada tra le due automobili. </p><p class="calibre2">
«Gesù!». </p><p class="calibre2">
«Cos'era?». </p><p class="calibre2">
«Una cosa enorme, grande come una macchina». </p><p class="calibre2">
«Tim! Sei lì?». </p><p class="calibre2">
Prese la radio. «Sì, sono qui». </p><p class="calibre2">
«L'hai visto, Tim?». </p><p class="calibre2">
«No», disse Tim, «l'ho perso». </p><p class="calibre2">
«Che diavolo era?», disse Malcolm. </p><p class="calibre2">
«Hai gli occhiali per la visione notturna, Tim?». </p><p class="calibre2">
«Sì, starò attento», disse Tim. </p><p class="calibre2">
«Era il tirannosauro?», chiese Ed Regis. </p><p class="calibre2">
«Non credo. Ma era sulla strada». </p><p class="calibre2">
«Ma non l'hai visto?», disse Ed Regis. </p><p class="calibre2">
«No». </p><p class="calibre2">
Tim era rimasto male di essersi lasciato sfuggire l'animale, qualsiasi esso fosse. Ci fu un bagliore improvviso di fulmine, e gli occhiali notturni di Tim baluginarono verde brillante. Chiuse gli occhi e cominciò a contare. </p><p class="calibre2">
«Mille e uno... mille e due...». </p><p class="calibre2">
Il tuono fece un rumore fragoroso, assordante e molto vicino. Lex cominciò a piangere: «O no!». </p><p class="calibre2">
«Stai tranquilla, tesoro», disse Ed Regis. «È solo un fulmine». Tim scrutò il ciglio della strada. Ora la pioggia scendeva incessante, scuotendo le foglie con gocce martellanti. Faceva muovere ogni cosa. Tutto sembrava vivo. Scrutò le foglie... Si fermò. C'era qualcosa oltre le foglie. </p><p class="calibre2">
Tim guardò in su, più in alto. </p><p class="calibre2">
Dietro le piante oltre il recinto, vide qualcosa di grosso, con una superficie zigrinata, a grani, come la corteccia di un albero. Ma non era un albero... Continuò a guardare più in alto, muovendo velocemente gli occhiali all'insù. </p><p class="calibre2">
Vide l'enorme testa del  <i class="calibre3">Tyrannosaurus rex. </i> Stava proprio là, a guardare da sopra il reticolato le due Land Cruiser. Il fulmine balenò di nuovo, e il grande animale roteò la testa sul collo ruggendo nella luce accecante. Poi oscurità, e di nuovo silenzio. E la pioggia martellante. </p><p class="calibre2">
«Tim?». </p><p class="calibre2">
«Sì, dottor Grant». </p><p class="calibre2">
«Vedi che cos'è?». </p><p class="calibre2">
«Si, dottor Grant». </p><p class="calibre2">
Tim ebbe la sensazione che il dottor Grant stesse cercando di parlare in modo da non spaventare sua sorella. </p><p class="calibre2">
«Che sta succedendo in questo preciso istante?». </p><p class="calibre2">
«Nulla», disse Tim, osservando il tirannosauro attraverso gli occhiali notturni. «Se ne sta semplicemente dall'altra parte del reticolato». </p><p class="calibre2">
«Non posso vedere molto da qui, Tim». </p><p class="calibre2">
«Riesco a vedere bene, dottor Grant. Se ne sta proprio lì». </p><p class="calibre2">
«Va bene». </p><p class="calibre2">
Lex continuava a piangere tirando su col naso. </p><p class="calibre2">
Ci fu un'altra pausa. Tim continuava a guardare il tirannosauro. La testa era enorme! L'animale spostava lo sguardo da un veicolo all'altro. Poi di nuovo indietro. Pareva fissare direttamente Tim. </p><p class="calibre2">
Negli occhiali, gli occhi fiammeggiavano verde luminoso. Tim ebbe un brivido ma poi, mentre scendeva con lo sguardo lungo il corpo dell'animale, passando dalla testa massiccia e dalle mascelle, vide gli arti anteriori, più piccoli. Si agitavano nell'aria e poi afferrarono il recinto. </p><p class="calibre2">
«Gesù Cristo», disse Ed Regis, fissando fuori dal finestrino. <i class="calibre3">Il più grande predatore che il mondo abbia mai conosciuto. La più ter-</i> <i class="calibre3">ribile aggressione della storia umana. </i> In qualche modo la mente di copywriter di Ed Regis continuava a elaborare testi! Ma poté sentire che le sue ginocchia cominciavano a tremare in modo incontrollabile, i pantaloni sbattevano come bandiere. Gesù se era spaventato! Non avrebbe voluto essere lì. Unico, tra tutta quella gente nelle due auto, Ed Regis sapeva cosa fosse un attacco di dinosauro. Sapeva cos'era successo a chi era stato attaccato. Aveva visto i corpi dilaniati dopo l'attacco di un raptor. Poteva raffigurarselo nella mente. E questo era un rex! Molto, molto più grande! Il più </p><p class="calibre2">
grande carnivoro predatore che avesse mai calpestato la terra! </p><p class="calibre2">
 <i class="calibre3">Gesù! </i> </p><p class="calibre2">
Il tirannosauro lanciò un urlo terrificante, da un altro mondo. Ed Regis sentì il calore diffondersi nei pantaloni. Si era pisciato addosso. Provò imbarazzo e terrore. Ma sapeva che doveva fare qualcosa. Non poteva proprio starsene la. Doveva fare qualcosa.  <i class="calibre3">Qualcosa. </i> Gli tremavano le mani, battendo contro il cruscotto. </p><p class="calibre2">
«Gesù Cristo», disse di nuovo. </p><p class="calibre2">
«Che parole», disse Lex, agitando il dito verso di lui. Tim udì il rumore di una porta che si apriva e, distolti gli occhi dal tirannosauro - gli occhiali per la vista notturna si spostarono di lato - fece appe-na in tempo a vedere Ed Regis uscire a testa bassa nella pioggia. </p><p class="calibre2">
«Ehi», disse Lex, «dove sta andando?». </p><p class="calibre2">
Ed Regis si voltò e corse nella direzione opposta al tirannosauro, scomparendo tra le piante. La porta della Land Cruiser rimase aperta, la pannellatura cominciò a bagnarsi. </p><p class="calibre2">
«È fuggito!», disse Lex. «Dov'è andato? Ci ha lasciati soli!». </p><p class="calibre2">
«Tim, che sta succedendo?». Era Grant, alla radio. </p><p class="calibre2">
«Tim?». </p><p class="calibre2">
Tim si sporse e cercò di chiudere la porta. Dal sedile posteriore non poteva raggiungere la maniglia. Si voltò a guardare il tirannosauro mentre il fulmine lampeggiò di nuovo, profilando per un istante l'enorme sagoma nera contro il cielo scintillante di bianco. </p><p class="calibre2">
«Tim, che succede?». </p><p class="calibre2">
«Ci ha lasciati, ci ha lasciati». </p><p class="calibre2">
Tim sbatté le palpebre per recuperare la vista. Quando guardò di nuovo, il tirannosauro se ne stava ritto là, esattamente come prima, immobile ed enorme. La pioggia gli gocciolava dalle mascelle. Gli arti anteriori afferravano il recinto... Allora Tim capì: il tirannosauro stava afferrando il recinto! </p><p class="calibre2">
Il reticolato non era più elettrificato! </p><p class="calibre2">
«Lex,  <i class="calibre3">chiudi la porta</i>!» <i class="calibre3">. </i> </p><p class="calibre2">
La radio gracchiò. «Tim!». </p><p class="calibre2">
«Sono qui, dottor Grant». </p><p class="calibre2">
«Che sta succedendo?». </p><p class="calibre2">
«Regis è scappato», disse Tim. </p><p class="calibre2">
« <i class="calibre3">Cosa? </i>» <i class="calibre3">. </i> </p><p class="calibre2">
«È scappato. Penso abbia capito che il recinto non è più elettrificato», disse Tim. </p><p class="calibre2">
«Il reticolato non è più sotto tensione?», disse Malcolm alla radio. «Hai detto che il reticolato non è elettrificato?». </p><p class="calibre2">
«Lex», disse Tim, « <i class="calibre3">.chiudi la porta</i>» <i class="calibre3">. </i> Ma Lex stava gridando: «Ci ha lasciati, ci ha lasciati!», in un ininterrotto, monotono piagnisteo e a Tim non restò che arrampicarsi fuori dalla porta posteriore, nella pioggia sferzante e nel fango, e chiudere lui la porta. Il tuono rombò e il fulmine lampeggiò di nuovo. Tim guardò in su e vide il tirannosauro abbattere il recinto col gigantesco arto posteriore. </p><p class="calibre2">
«Timmy!». </p><p class="calibre2">
Risaltò dentro e sbatté la porta. Il rumore si perse nel tuono. </p><p class="calibre2">
«Tim! Sei lì?», chiedeva la radio. </p><p class="calibre2">
Afferrò la radio. «Sono qui». Si girò verso Lex. «Blocca la porta. Vai nel centro dell'auto. E  <i class="calibre3">sta' zitta</i>» <i class="calibre3">. </i> </p><p class="calibre2">
Fuori, il tirannosauro roteò la testa e fece un incerto passo in avanti. Gli artigli s'erano impigliati nella rete del recinto abbattuto. Lex finalmente vide il tirannosauro, e ammutolì immobile. Guardò con gli occhi spalancati. Crepitio della radio. «Tim!». </p><p class="calibre2">
«Sì, dottor Grant». </p><p class="calibre2">
«Resta in macchina. Mettiti giù. Stai tranquillo. Non muoverti e non far rumore». </p><p class="calibre2">
«Va bene». </p><p class="calibre2">
«Dovreste essere al sicuro. Non penso possa aprire l'automobile». </p><p class="calibre2">
«Va bene». </p><p class="calibre2">
«State solo tranquilli, così non richiamate la sua attenzione più del necessario». </p><p class="calibre2">
«Va bene». Tim chiuse la radio. «Sentito, Lex?». </p><p class="calibre2">
Sua sorella annuì, in silenzio, senza togliere gli occhi dal dinosauro. Il tirannosauro ruggì. Nel bagliore del fulmine, lo videro sbrogliarsi dal reticolato e fare un pesante passo in avanti. Ora se ne stava ritto tra le due auto. Tim non poteva più vedere l'auto del dottor Grant, poiché l'enorme corpo gli bloccava la visuale. La pioggia correva in rivoli giù per la pelle zigrinata dei muscolosi arti posteriori. Non poteva vedere la testa che era alta sopra la linea del tetto. Il tirannosauro girò intorno alla fiancata della macchina. Giunse nel punto dove Tim era uscito dall'automobile, dove Ed Regis era uscito dall'automobile. L'animale sostò là. La grande testa si piegò all'ingiù, verso il fango. </p><p class="calibre2">
Tim si voltò a guardare Grant e Malcolm nell'auto dietro. I loro volti erano tesi mentre fissavano avanti attraverso il parabrezza. L'enorme testa si girò indietro formando un arco, mascelle aperte, e poi si fermò vicino ai finestrini laterali. Nel bagliore del fulmine, videro muoversi nell'incavo il luccicante occhio inespressivo di rettile. <i class="calibre3">Stava guardando dentro l'automobile. </i> </p><p class="calibre2">
Il respiro della sorella stava uscendo in striduli, terrorizzati singulti. Tim si distese e le strinse il braccio, sperando di calmarla. Il dinosauro continuò </p><p class="calibre2">
a guardare a lungo. Forse non poteva davvero vederli, pensò. Poi la testa si sollevò nuovamente, fuori dalla visuale. </p><p class="calibre2">
«Timmy...», sussurrò Lex. </p><p class="calibre2">
«Va tutto bene», sussurrò Tim. «Non penso possa vederci». Stava per voltarsi a guardare Grant quando un poderoso, secco impatto fece vacillare la Land Cruiser e infranse il parabrezza in una fitta ragnatela. La testa del tirannosauro aveva cozzato contro il cofano. Tim cadde riverso sul sedile. Gli occhiali per la visione notturna gli scivolarono via dalla fronte. </p><p class="calibre2">
Si rialzò velocemente, cieco nell'oscurità. La bocca era calda per il sangue. </p><p class="calibre2">
«Lex?». </p><p class="calibre2">
Non riusciva a vedere la sorella da nessuna parte. </p><p class="calibre2">
Il tirannosauro rimase immobile vicino alla parte anteriore della Land Cruiser. Tim poteva vedere il torace muoversi mentre il dinosauro respirava e gli arti superiori che graffiavano nell'aria. </p><p class="calibre2">
«Lex!», sussurrò. E allora udì il suo gemito. Giaceva da qualche parte sul fondo sotto il sedile anteriore. </p><p class="calibre2">
Poi la grande testa si chinò, bloccando interamente il parabrezza frantumato. Il tirannosauro colpì di nuovo la parte anteriore del cofano della Land Cruiser. Tim afferrò il sedile per sorreggersi. L'auto vacillò sulle ruote. Il tirannosauro colpì ancora due volte, addentando il metallo. Poi si mosse attorno alla fiancata dell'auto, verso la parte posteriore. La grande coda bloccava la visuale all'esterno dei finestrini. Dietro, il grande animale sbuffò, un profondo ruggito assordante che si mescolò al tuono. Affondò le fauci nella ruota di scorta montata sul retro della Land Cruiser e con una scrollata della testa la strappò via. La parte posteriore della Land Cruiser venne sollevata in aria per un istante, poi ricadde con in tonfo giù </p><p class="calibre2">
nel fango. </p><p class="calibre2">
«Tim!», disse Grant, a voce bassa. «Tim, sei lì?». </p><p class="calibre2">
Tim afferrò la radio. «Stiamo bene», disse. Ci fu uno stridulo graffio metallico di artigli che rastrellavano il tetto dell'auto. A Tim il cuore batteva all'impazzata nel petto. Non riusciva a vedere nulla fuori dai finestrini di destra, eccetto una parete di carne rivestita di pelle zigrinata. Il tirannosauro si appoggiò alla macchina che oscillò avanti e indietro, a ogni respiro le sospensioni e il metallo cigolavano rumorosamente. Sua sorella gemette di nuovo. Tim mise giù la radio, e cercò di avanzare lentamente verso il sedile anteriore. Il tirannosauro ruggì e all'improvviso il tetto metallico si piegò in basso. Tim sentì un dolore acuto sulla testa e ruzzolò sul fondo sopra la copertura dell'albero di trasmissione. Era proprio vicino a Lex e restò scioccato nel vedere che gran parte della sua testa era ricoperta di sangue. Pareva svenuta. </p><p class="calibre2">
Ci fu un altro secco impatto, e pezzetti di vetro gli caddero intorno. Sentì </p><p class="calibre2">
la pioggia. Guardò in su e vide che il parabrezza era distrutto. C'era solo un bordo seghettato di vetro, e più in là la grande testa del dinosauro. <i class="calibre3">Guardava giù, verso di lui. </i> </p><p class="calibre2">
Tim ebbe un brivido improvviso, poi la testa si spinse in avanti verso di lui, le mascelle aperte. Ci fu lo stridio del metallo contro i denti, e sentì l'alito caldo, nauseabondo, dell'animale e una spessa, grossa lingua infilarsi nella macchina attraverso il parabrezza aperto. La lingua leccò umidamente intorno all'interno dell'auto - sentì la calda schiuma della saliva - poi il tirannosauro ruggì ancora... un suono assordante all'interno dell'automobile. Poi la testa si allontanò bruscamente. </p><p class="calibre2">
Tim s'inerpicò oltre il grande squarcio nel tetto. C'era ancora spazio per sedersi sul sedile anteriore vicino al portello. Il tirannosauro stava nella pioggia vicino al paraurti anteriore. Pareva confuso per ciò che gli era accaduto. Il sangue gli gocciolava abbondantemente dalle fauci. Il tirannosauro guardò Tim, piegando indietro la testa per fissarlo col suo grande occhio. La testa si mosse vicino alla macchina, di lato, e scrutò all'interno. Il sangue si spargeva sul cofano squarciato della Land Cruiser, mischiandosi alla pioggia. </p><p class="calibre2">
Non può raggiungermi, pensò Tim. È troppo grande. </p><p class="calibre2">
Poi la testa si allontanò, e nel chiarore del fulmine il ragazzo vide la grande zampa posteriore sollevarsi. E il mondo s'inclinò in modo pazzo mentre la Land Cruiser andava ad adagiarsi sul fianco, con i finestrini nel fango. Vide Lex cadere indifesa contro il finestrino laterale, e lui cadde di fianco a lei, sbattendo la testa. Tim si sentì stordito. Poi le fauci del tirannosauro si serrarono sul bordo del finestrino, e tutta la Land Cruiser venne sollevata in aria, e scossa. </p><p class="calibre2">
«Tim!», strillò Lex, talmente vicino al suo orecchio che gli fece male. S'era svegliata improvvisamente e lui la afferrò, mentre il tirannosauro sbatté di nuovo giù l'auto. Tim sentì un dolore lancinante al fianco, e la sorella gli cadde sopra. L'auto si alzò di nuovo, inclinandosi follemente. Lex urlò: «Timmy!» ed egli vide la porta dell'auto aprirsi e lei cadere fuori, nel fango. Ma Tim non poteva rispondere poiché nell'istante successivo ogni cosa girò in maniera folle, vide i tronchi delle palme scivolargli al di sotto, muoversi di lato attraverso l'aria; sotto intravide la terra molto lontana, vide il tirannosauro, vide l'occhio fiammeggiante, le cime delle palme... Poi con un sonoro stridio metallico l'auto venne lasciata e cadde dalle fauci del tirannosauro. Una caduta disgustosa, e lo stomaco di Tim rigettò </p><p class="calibre2">
un momento prima che il mondo divenisse totalmente nero e silenzioso. </p><p class="calibre2">
 </p><p class="calibre2">
Nell'altra automobile, Malcolm rantolò. «Gesù:  <i class="calibre3">cos'è accaduto alla</i> <i class="calibre3">macchina? </i>» <i class="calibre3">. </i> </p><p class="calibre2">
Grant chiuse gli occhi mentre il fulmine scoloriva. </p><p class="calibre2">
 <i class="calibre3">L'altra macchina era sparita. </i> </p><p class="calibre2">
Grant non riusciva a crederci. Scrutò avanti, cercando di vedere attraverso il parabrezza striato di pioggia. Il corpo del dinosauro era così grande, che probabilmente impediva la visuale. </p><p class="calibre2">
No. In un altro bagliore di fulmine vide brevemente, chiaramente. La macchina era sparita. </p><p class="calibre2">
«Cos'è successo?», chiese Malcolm. </p><p class="calibre2">
«Non so». </p><p class="calibre2">
Debolmente, al di sopra della pioggia, udì la bambina che strillava. Il dinosauro stava sulla strada, ritto nell'oscurità. Ma potevano vedere abbastanza bene per accorgersi che si stava piegando verso terra per annusare qualcosa. </p><p class="calibre2">
O per mangiare qualcosa. </p><p class="calibre2">
«Riesce a vedere?», disse Malcolm, lanciando un'occhiata. </p><p class="calibre2">
«No, non molto», disse Grant. La pioggia martellava sul tetto della macchina. Cercò di ascoltare la bambina, ma non la udiva più. I due uomini sedevano nell'auto, in ascolto. </p><p class="calibre2">
«Era la bambina?», disse Malcolm, finalmente. «Sembrava proprio la bambina». </p><p class="calibre2">
«Sì». </p><p class="calibre2">
«Era lei?». </p><p class="calibre2">
«Non so», disse Grant. Sentì una grande stanchezza coglierlo inaspettamente. Attraverso il parabrezza bagnato di pioggia, videro il dinosauro venire verso la loro automobile. Lenti, lunghi passi minacciosi, veniva dritto proprio verso di loro. </p><p class="calibre2">
Malcolm disse: «Sai, in momenti come questo uno pensa, be', forse gli animali estinti  <i class="calibre3">dovrebbero </i> essere lasciati estinti. Non hai questa sensazione adesso?». </p><p class="calibre2">
«Sì», disse Grant. Sentiva il cuore battergli all'impazzata. </p><p class="calibre2">
«Uhmm. Hai qualche idea sul da farsi?». </p><p class="calibre2">
«Non mi viene nulla in mente», disse Grant. </p><p class="calibre2">
Malcolm girò la maniglia, tirò un calcio per aprire la porta e si mise a correre. Ma proprio mentre l'altro scattava, Grant vide che era troppo in ritardo e il tirannosauro troppo vicino. Ci fu un altro fulmine, e in quell'istante di abbacinante luce bianca, osservò con orrore il tirannosauro balzare in avanti urlando. Grant non era sicuro di cosa esattamente fosse successo dopo. Malcolm correva, i piedi che sprofondavano nel fango. Il tirannosauro gli fu a ridosso e piegò la testa massiccia, Malcolm fu scaraventato in aria come un pupazzo. In quel momento anche Grant uscì dalla macchina. Sentiva la pioggia fredda sul viso e sul corpo. Il tirannosauro gli aveva voltato la schiena, la massiccia coda roteava nell'aria. Grant era pronto a scappare tra le piante quando il tirannosauro si voltò indietro all'improvviso e ruggì. Grant si sentì gelare il sangue. </p><p class="calibre2">
Era in piedi di fianco alla porta della Land Cruiser, fradicio di pioggia. Era completamente allo scoperto, il tirannosauro a non più di due o tre metri. Il grande animale ruggì di nuovo. A una distanza così ravvicinata il suono era terrificante. </p><p class="calibre2">
Grant si sentì letteralmente barcollare per il freddo e il terrore. Premette le mani tremanti contro il pannello di metallo della porta per tenerle ferme. Il tirannosauro ruggì di nuovo, ma non attaccò. Drizzò la testa e guardò </p><p class="calibre2">
la Land Cruiser, prima con un occhio, poi con l'altro. E non fece nulla. Se ne stava semplicemente là. </p><p class="calibre2">
 <i class="calibre3">Che stava succedendo? </i> </p><p class="calibre2">
Le potenti mascelle si aprirono e si chiusero. Il tirannosauro ruggì ancora una volta, rabbiosamente, poi la grande zampa inferiore si sollevò e si abbatté sul tetto della macchina, gli arti scivolarono via con uno stridore metallico e mancarono di un soffio Grant che se ne stava lì, ancora immobile. La zampa sprofondò nel fango. La testa si abbassò lentamente in un arco, e ispezionò la macchina sbuffando. Guardò attentamente il parabrezza anteriore. Poi, muovendosi verso il retro, colpì la porta chiusa e si mosse in direzione di Grant che se ne stava fermo. A Grant girava la testa dalla paura e il cuore gli batteva all'impazzata nel petto. Con l'animale così vicino, poté sentire la carne putrefatta nella bocca, il dolciastro odore del sangue, il disgustoso fetore del carnivoro... </p><p class="calibre2">
Si irrigidì in attesa dell'inevitabile. </p><p class="calibre2">
La grande testa gli scivolò accanto, verso il retro della macchina. Grant sbatté le palpebre. </p><p class="calibre2">
 <i class="calibre3">Cos'era accaduto? </i> </p><p class="calibre2">
Era possibile che il tirannosauro non lo avesse visto? Pareva proprio così. Ma come poteva essere? Guardò indietro e vide l'animale annusare la ruota di scorta. Diede un colpetto alla ruota con il muso, e poi girò indietro la testa. Di nuovo si avvicinò a Grant. </p><p class="calibre2">
Questa volta l'animale si fermò, con le nere narici fiammeggianti a soli pochi centimetri di distanza. Grant sentì sul viso il fiato sorprendentemente caldo dell'animale. Ma il tirannosauro non stava annusando come un cane. Stava solo respirando, e sembrava perplesso. </p><p class="calibre2">
Il tirannosauro non riusciva a vederlo. Almeno se fosse rimasto immobile. E in un angolino accademico della sua mente trovò la spiegazione, una ragione del perché. </p><p class="calibre2">
Le fauci si aprirono, la massiccia testa si alzò. Grant strinse i pugni e si morse il labbro, cercando disperatamente di rimanere immobile, di non fare alcun rumore. Il tirannosauro ruggì nell'aria notturna. </p><p class="calibre2">
Ma ora, Grant stava cominciando a capire. L'animale non poteva vederlo, ma sospettava che fosse lì, da qualche parte e con il suo ruggire stava cercando di spaventarlo, di costringerlo a qualche movimento rivelatore. Per tutto il tempo che restò nella sua posizione, Grant capì di essere invisibile. Poi, in un finale gesto di delusione, la grande zampa posteriore si sollevò </p><p class="calibre2">
e colpì la Land Cruiser. Grant sentì un bruciante dolore e la sorprendente sensazione del suo corpo che volava nell'aria. Tutto sembrava accadere molto lentamente, ed ebbe un bel po' di tempo per sentire il mondo farsi più freddo, osservare il terreno che correva veloce verso di lui e lo colpiva in faccia. </p><p class="calibre2">
 </p><p class="calibre2">
<b class="calibre1">RITORNO </b></p><p class="calibre2">
 </p><p class="calibre2">
«Oh dannazione», disse Harding. «Guarda lì che roba». Erano seduti nella Jeep a benzina di Harding, fissando oltre l'andirivieni del tergicristalli. Nel giallo bagliore dei fanali, un grande albero caduto bloccava la strada. </p><p class="calibre2">
«Dev'essere stato il fulmine», disse Gennaro. «Diavolo d'un albero». </p><p class="calibre2">
«Siamo bloccati», disse Harding. «Meglio dirlo ad Arnold al controllo». Prese la radio e la sintonizzò sul canale di chiamata. «Pronto, John. Sei lì </p><p class="calibre2">
John?». </p><p class="calibre2">
Non ci fu altro che l'insistente sibilare elettrostatico. «Non capisco», disse. «Le frequenze radiofoniche sembrano fuori uso». </p><p class="calibre2">
«Sarà per il temporale», disse Gennaro. </p><p class="calibre2">
«Probabile», disse Harding. </p><p class="calibre2">
«Chiama le Land Cruiser», disse Ellie. </p><p class="calibre2">
Harding provò i canali, ma non ci fu alcuna risposta. </p><p class="calibre2">
«Nulla», disse. «Probabilmente sono ormai di ritorno al campo, e fuori dalla portata della nostra piccola ricetrasmittente. Ad ogni modo, non penso che dovremmo restar qui. Ci vorranno ore prima che la manutenzione invii una squadra per rimuovere quell'albero». </p><p class="calibre2">
Spense la radio, e girò la Jeep nella direzione opposta. </p><p class="calibre2">
«Cos'hai intenzione di fare?», disse Ellie. </p><p class="calibre2">
«Tornare al raccordo e proseguire per la strada della manutenzione. Fortunatamente c'è un secondo sistema stradale», spiegò Harding. «Abbiamo una strada per i visitatori, e una seconda strada per gli inservienti degli animali, per i camion dell'alimentazione e così via. Torneremo indietro per la strada della manutenzione. È un po' più lunga. E non così panoramica. Ma forse la troverai interessante. Se la pioggia diminuisse, potremmo vedere qualche animale nella notte. E dovremmo essere di ritorno in trenta, quaranta minuti», disse Harding. «Se non mi perdo». </p><p class="calibre2">
La Jeep fece retromarcia nella notte e puntò nuovamente verso sud. Il fulmine lampeggiò, e tutti i monitor della sala controllo divennero neri. Arnold sedeva lì davanti, il corpo rigido e teso. Gesù, non ora. Non ora. Ci mancava anche che tutto si spegnesse a causa del temporale. Tutti i principali circuiti di alimentazione avevano i cavi protetti, naturalmente, ma Arnold non era sicuro dei modem che Nedry stava usando per la sua trasmissione dati. La maggior parte della gente non sa che è possibile bloccare un intero sistema attraverso un modem, e invece l'impulso del fulmine era entrato nel computer proprio attraverso la linea telefonica, e bum! Nessuna risposta ai comandi. Nessuna memoria ad accesso casuale. Nessun archivio di servizio. Non più computer. </p><p class="calibre2">
Gli schermi ronzarono. E poi, uno ad uno, si riaccesero. Arnold sospirò, e crollò sulla sedia. </p><p class="calibre2">
Si domandò ancora una volta dove fosse andato Nedry. Cinque minuti prima, aveva mandato le guardie a cercarlo nell'edificio. Quel grasso bastardo doveva essere nel bagno a leggere un fumetto. Ma le guardie non erano tornate, e non avevano chiamato. </p><p class="calibre2">
Cinque minuti. Se Nedry fosse stato nell'edificio, a quest'ora avrebbero dovuto trovarlo. </p><p class="calibre2">
«Qualcuno ha preso la maledetta Jeep», disse Muldoon, quando rientrò </p><p class="calibre2">
nella sala. «Hai già parlato con le Land Cruiser?». </p><p class="calibre2">
«Non riesco a raggiungerle via radio», disse Arnold. </p><p class="calibre2">
«Ci mancava anche questa», disse Muldoon. </p><p class="calibre2">
«Se vuoi andare là fuori, puoi prendere uno dei veicoli della manutenzione». </p><p class="calibre2">
«Vorrei», disse Muldoon, «ma sono tutti nel garage est che è quasi a due chilometri da qui. Dov'è Harding?». </p><p class="calibre2">
«Presumo sia sulla via di ritorno». </p><p class="calibre2">
«Allora tirerà su la gente nelle Land Cruiser per strada». </p><p class="calibre2">
«Immagino di sì». </p><p class="calibre2">
«Non lo dice nessuno ad Hammond che i bambini non sono ancora tornati?». </p><p class="calibre2">
«Diavolo, no», disse Arnold. «Non voglio che quel figlio di puttana corra qui a urlarmi addosso. Tutto è a posto, per il momento. Le Land Cruiser sono solo bloccate per via della pioggia. Possono star lì per un po', finché </p><p class="calibre2">
Harding non le riporta indietro. O finché non troviamo Nedry, e facciamo riattivare i sistemi a quel piccolo bastardo». </p><p class="calibre2">
«Non riesci a riattivarli?», disse Muldoon. </p><p class="calibre2">
Arnold scosse la testa. «Ci ho provato. Ma Nedry ha fatto qualcosa al sistema, e non so cosa, ma a entrare nel codice ci vorrebbero ore. Abbiamo bisogno di Nedry. Dobbiamo trovarlo immediatamente, quel figlio di puttana». </p><p class="calibre2">
 </p><p class="calibre2">
<b class="calibre1">NEDRY </b></p><p class="calibre2">
 </p><p class="calibre2">
Il cartello diceva RECINTO ELETTRIFICATO 10.000 VOLT NON </p><p class="calibre2">
TOCCARE, ma Nedry lo aprì tranquillamente con le mani, sbloccò il cancello e lo spalancò. Se ne tornò alla Jeep, guidò attraverso il cancello e quindi tornò sui suoi passi per richiuderlo dietro di sé. Ora era all'interno del parco, a non più di un paio di chilometri dal molo orientale. Pigiò sull'acceleratore e si sporse avanti sopra il volante, cercando di vedere oltre il parabrezza battuto dalla pioggia mentre guidava lungo la stretta strada. Andava veloce - troppo veloce - ma doveva rispettare l'orario che si era dato. Da tutti i lati incombeva la nera giungla ma ben presto fu in grado di vedere la spiaggia e l'oceano sulla sua sinistra. Questo dannato temporale, pensò. Potrebbe incasinare ogni cosa. Perché </p><p class="calibre2">
se la barca di Dodgson non fosse stata ad attenderlo al molo orientale quando Nedry arrivava, l'intero piano sarebbe andato a rotoli. Nedry non poteva aspettare molto a lungo altrimenti, al ritorno alla sala controllo, sarebbe stato scoperto. L'idea alla base del piano era che poteva guidare fino al molo orientale, consegnare gli embrioni, tornare entro pochi minuti prima che se ne accorgessero. Era un piano molto buono, un piano intelligente. Nedry ci aveva lavorato attentamente, rifinendo ogni dettaglio. Questo piano stava per fruttargli un milione e mezzo di dollari, uno virgola cinque mega. Il che significava dieci anni di rendita in un colpo solo, esentasse. Avrebbe cambiato la sua vita. Nedry era stato maledettamente attento, anche sul fatto di incontrarsi con Dodgson all'aeroporto di San Francisco all'ultimo minuto con la scusa di voler vedere il denaro. Nedry in realtà voleva registrare la conversazione con Dodgson, e fare il suo nome al registratore. Per evitare che Dodgson dimenticasse di dargli il resto del denaro, Nedry aveva incluso una copia della registrazione assieme agli embrioni. In breve, aveva pensato a tutto. </p><p class="calibre2">
Salvo a quel dannato temporale. </p><p class="calibre2">
Qualcosa balzò attraverso la strada, un lampo bianco nei fanali. Sembrava un topo enorme. Si affrettò nel sottobosco, trascinando la grassa coda. Opossum. Sorprendente che un opossum potesse sopravvivere qui. Si penserebbe che i dinosauri se lo mangino, un animale così. Dov'era quel maledetto molo? </p><p class="calibre2">
Stava guidando veloce, ed erano già passati cinque minuti. A quell'ora avrebbe dovuto essere già al molo est. Aveva preso una direzione sbagliata? Non lo credeva. Non aveva visto bivi lungo la strada. Allora dov'era il molo? </p><p class="calibre2">
Gli venne un colpo quando, dopo una curva, vide che la strada terminava contro una grigia barriera di cemento, alta due metri e striata di scuro a causa della pioggia. Schiacciò sui freni e la Jeep slittò sotto di lui, perdendo aderenza e facendo un testa coda, e, per un terribile momento, pensò </p><p class="calibre2">
che stava andando a sbattere contro la barriera - sapeva che stava andando a sbattere - sterzò all'impazzata, la Jeep slittò, si fermò, arrestandosi a soli trenta centimetri dal cemento. </p><p class="calibre2">
Sostò lì, ascoltando il ritmico fruscio dei tergicristalli. Fece un profondo respiro ed espirò lentamente. Guardò indietro, giù nella strada. Ovviamente aveva sbagliato direzione da qualche parte. Poteva tornare sui suoi passi, ma ci sarebbe voluto troppo tempo. </p><p class="calibre2">
Avrebbe fatto meglio a cercare di scoprire dove diavolo si trovava. Uscito dalla Jeep, sentì pesanti gocce di pioggia inzuppargli la testa. Era un vero temporale tropicale, pioveva così forte da far male. Diede un'occhiata all'orologio, spingendo il bottone per illuminare il quadrante digitale. Sei minuti andati. Dove diavolo era? Camminò intorno alla barriera di cemento, e dall'altro lato, mescolato alla pioggia, udì un suono di acqua gorgogliante. Poteva essere l'oceano? Nedry si affrettò in avanti, gli occhi si adattarono all'oscurità mentre camminava. Fitta giungla da ogni parte. Gocce di pioggia schiaffeggiavano le foglie. </p><p class="calibre2">
Il suono gorgogliante si fece più forte, lo attirò in avanti, e all'improvviso, uscito dalla vegetazione, sentì i piedi sprofondare nella terra soffice e vide le scure correnti del fiume. Il fiume! Era al fiume della giungla! </p><p class="calibre2">
Dannazione, pensò. Sul fiume  <i class="calibre3">dove</i>? Il fiume correva per miglia attraverso l'isola. Guardò di nuovo l'orologio. Sette minuti andati. «Sei nei guai, Dennis», disse a voce alta. </p><p class="calibre2">
Come risposta ci fu un lieve, sibilante grido di un gufo nella foresta. Nedry lo notò appena; era preoccupato per il suo piano. Ormai non faceva più a tempo. Non c'era più scelta. Non gli restava che tornare indietro alla sala controllo, riattivare il computer e in qualche modo cercare di contattare Dodgson per riorganizzare la consegna al molo orientale la notte successiva. A costo di combinare qualche altro imbroglio, pensò che avrebbe potuto, doveva farcela. Il computer registrava automaticamente tutte le chiamate e, dopo aver comunicato con Dodgson, avrebbe dovuto ritornare al computer per cancellare la registrazione della sua. Ma di una cosa era certo: non poteva starsene fuori nel parco più a lungo altrimenti la sua assenza sarebbe stata notata. </p><p class="calibre2">
Nedry tornò sui suoi passi, dirigendosi verso il debole bagliore dei fanali dell'auto. Era fradicio e arrabbiato. Udì nuovamente il lieve grido sibilante e questa volta si fermò. Non gli pareva un gufo. E sembrava farsi vicino, da qualche parte nella giungla alla sua destra. </p><p class="calibre2">
Mentre ascoltava, udì un fragore nel sottobosco. Poi silenzio. Aspettò e lo udì di nuovo. Assomigliava distintamente a qualcosa di grande che si muoveva lentamente verso di lui attraverso la giungla. Qualcosa di grande. Qualcosa di vicino. Un grande dinosauro. <i class="calibre3">Tirarsi fuori di lì. </i> </p><p class="calibre2">
Nedry cominciò a correre. Fece un sacco di rumore mentre correva, ma anche così poteva udire l'animale irrompere attraverso il fogliame. E urlare. Era sempre più vicino. </p><p class="calibre2">
Incespicando al buio tra le radici degli alberi, facendosi strada con le unghie attraverso i rami gocciolanti, vide la Jeep di fronte a sé. Le luci che sfumavano attorno alla parete verticale della barriera lo fecero sentire meglio. In un attimo sarebbe entrato in macchina e si sarebbe levato di lì. S'arrampicò oltre la barriera e poi si sentì raggelare. L'animale era già lì. </p><p class="calibre2">
Ma non era vicino. Era a circa un metro e mezzo, al limite del fascio luminoso dei fari. Nedry non aveva fatto il giro del parco e quindi non aveva visto i differenti tipi di dinosauri, ma questo aveva un aspetto molto strano. Era alto circa tre metri, sul corpo aveva macchie gialle e nere e lungo la testa correvano un paio di rosse creste sagomate a V. Il dinosauro non si mosse, ma emise di nuovo il lieve urlo. </p><p class="calibre2">
Nedry aspettò per vedere se attaccava. Non lo fece. Forse i fanali della Jeep lo spaventavano, costringendolo a tenersi lontano, come un fuoco. Il dinosauro lo fissava e poi fece scattare la testa con un singolo movimento rapido. Nedry sentì qualcosa come uno spruzzo umido contro il petto. Guardò giù e vide una gocciolante bolla di schiuma sulla camicia inzuppata di pioggia. La toccò incuriosito, non capiva... Era uno sputo. </p><p class="calibre2">
 <i class="calibre3">Il dinosauro gli aveva sputato. </i> </p><p class="calibre2">
Raccapricciante, pensò. Guardò di nuovo il dinosauro e di nuovo vide la testa scattare. Immediatamente sentì un altro schizzo umido contro il collo, appena sopra il colletto. Lo asciugò con la mano. </p><p class="calibre2">
Gesù, era disgustoso. Ma la pelle del collo stava già cominciando a pizzicare e a bruciare. Gli pizzicava anche la mano. Era come se fosse stato toccato da un acido. </p><p class="calibre2">
Nedry aprì la porta della macchina, tenendo d'occhio il dinosauro per assicurarsi che non stesse per attaccare. Sentì un improvviso, atroce dolore negli occhi, lancinante come se un arpione l'avesse afferrato sul retro del cranio. Chiuse gli occhi, sbatté le palpebre, rantolò per l'intensità del dolore, cercò con le mani di coprirsi il viso e sentì la schiuma scivolosa colare da entrambi i lati del naso. </p><p class="calibre2">
Sputo. </p><p class="calibre2">
Il dinosauro gli aveva sputato negli occhi. </p><p class="calibre2">
Proprio quando se ne rese conto, il dolore lo vinse, cadde in ginocchio, disorientato, ansimando. Cadde sul fianco, la guancia premuta contro la terra umida, il respiro gli usciva in acuti soffi per il costante, tremendo, lancinante dolore che faceva apparire lampeggianti macchie di luce dietro le palpebre saldamente chiuse. </p><p class="calibre2">
La terra tremò sotto di lui e Nedry capì che il dinosauro si stava muovendo, poteva udirne il soffice urlo, e, malgrado il dolore, si sforzò di aprire gli occhi. Non vedeva nulla, solo macchie di luci lampeggianti nel buio. Lentamente capì. </p><p class="calibre2">
 <i class="calibre3">Era cieco. </i> </p><p class="calibre2">
L'urlo si faceva più forte mentre Nedry cercava di rialzarsi, e barcollava all'indietro contro il pannello laterale dell'auto. Un'onda di nausea e di vertigini lo travolse. Il dinosauro era vicino, lo sentiva vicino, era vagamente conscio del suo sbuffare. </p><p class="calibre2">
Ma non riusciva a vederlo. </p><p class="calibre2">
Non poteva vedere nulla, e il suo terrore era estremo. Allungò le mani, le agitò selvaggiamente in aria per scansare l'attacco che sentiva arrivare. </p><p class="calibre2">
Poi avvertì un nuovo, bruciante dolore, come un coltello infuocato nella pancia, e Nedry inciampò, frugò in basso alla cieca per toccare l'orlo strappato della camicia, poi sentì una grossa massa scivolosa sorprendentemente calda, e con orrore, all'improvviso, si accorse che stava tenendo fra le mani i suoi stessi intestini. Il dinosauro lo aveva sventrato. Le budella gli erano uscite fuori. </p><p class="calibre2">
Nedry cadde al suolo e atterrò su qualcosa di squamoso e freddo, era la zampa dell'animale, poi sentì un nuovo dolore a entrambi i lati della testa. Il dolore si acuì e quando si sentì sollevare capì che il dinosauro teneva la sua testa nelle fauci. All'orrore di quella rivelazione seguì un ultimo desiderio: che tutto finisse presto. </p><p class="calibre2">
 </p><p class="calibre2">
<b class="calibre1">BUNGALOW </b></p><p class="calibre2">
 </p><p class="calibre2">
«Ancora caffè?», chiese cortesemente Hammond. </p><p class="calibre2">
«No, grazie», disse Henry Wu, appoggiandosi alla sedia. «Non posso più </p><p class="calibre2">
mangiare». Erano seduti nella sala da pranzo del bungalow di Hammond, in un angolo appartato del parco non lontano dai laboratori. Wu dovette ammettere che il bungalow che Hammond si era fatto costruire era elegante, in stile sobrio, quasi giapponese. E la cena era stata eccellente, considerando che la cucina non era ancora del tutto fornita di personale. Ma c'era qualcosa in Hammond che infastidiva Wu. Il vecchio era in qualche modo diverso... sottilmente diverso. Durante tutta la cena, Wu a-veva cercato di capire di cosa si trattasse. In parte, una tendenza a divagare, a ripetersi, a raccontare di nuovo vecchie storie. In parte, una labilità </p><p class="calibre2">
emotiva, che faceva esplodere un momento rabbia, lacrimevole sentimentalismo subito dopo. Ma tutto ciò poteva essere compreso come dovuto all'età. John Hammond, dopo tutto, aveva quasi settantacinque anni. Ma c'era dell'altro. Un'ostinata elusività. Un'insistenza a imporre la sua volontà. E, alla fine, un rifiuto completo di affrontare la situazione piombata sul parco. Wu era rimasto sbigottito dagli indizi (non voleva ancora considerare provata la questione) che i dinosauri si stavano riproducendo. Dopo che Grant aveva fatto quelle domande sul DNA di anfibio, Wu s'era ripromesso di recarsi direttamente al suo laboratorio a controllare le registrazioni computerizzate delle varie combinazioni di DNA. Perché se i dinosauri si stavano realmente riproducendo, allora tutto quello che stavano facendo nel parco andava rimesso in questione: i loro metodi di sviluppo genetico, i loro metodi di controllo genetico, tutto. Anche la dipendenza dalla lisina poteva essere sospetta. E se questi animali potevano procreare e anche sopravvivere allo stato libero... Wu voleva controllare i dati immediatamente. Eppure Hammond aveva insistito caparbiamente che Wu restasse a cena con lui. </p><p class="calibre2">
«Dai, Henry, devi tenere un po' di posto per il gelato», disse Hammond, scostandosi dalla tavola. «Maria fa un gelato allo zenzero che è la fine del mondo». </p><p class="calibre2">
«D'accordo». Wu guardò la bella, silenziosa cameriera. I suoi occhi la seguirono fuori della sala. Poi lanciò un'occhiata al monitor montato sulla parete. Il monitor era scuro. «Hai il monitor spento», disse Wu. </p><p class="calibre2">
«Davvero?», Hammond diede un'occhiata. «Dev'essere il temporale». Allungò la mano dietro per prendere il telefono. «Faccio controllare da John ai comandi...». </p><p class="calibre2">
Wu udì il sibilo e il gracidio della linea telefonica. Hammond scrollò le spalle, e ripose il ricevitore nella forcella. «Le linee devono essere interrotte», disse. «A meno che Nedry stia ancora facendo la trasmissione dati. Ha parecchi guasti da riparare questo fine settimana. Nedry è un genio a suo modo, ma abbiamo dovuto tenerlo sotto pressione, negli ultimi tempi, per assicurarci che facesse le cose a puntino». </p><p class="calibre2">
«Forse dovrei andare a vedere alla sala controllo», propose Wu. </p><p class="calibre2">
«No, no», disse Hammond. «A che scopo. Se ci fosse qualche problema, lo avremmo saputo. Eh». </p><p class="calibre2">
Maria tornò nella sala, con due coppe di gelato. </p><p class="calibre2">
«Assaggiane almeno un po', Henry», disse Hammond. «È fatto con zenzero fresco, della parte orientale dell'isola. È una debolezza da vecchi, il gelato. Ma pazienza». </p><p class="calibre2">
Diligentemente, Wu affondò il cucchiaino. Fuori lampeggiò un fulmine e si udì lo schianto acuto del tuono. «Questo era vicino», disse Hammond. </p><p class="calibre2">
«Spero che il temporale non spaventi i bambini». </p><p class="calibre2">
«Non credo», disse Hammond. Assaggiò il gelato. «Però continuo a sentirmi preoccupato per il parco, Henry». Wu si sentì sollevato. Forse il vecchio stava affrontando i fatti, finalmente. «Che genere di preoccupazioni?». </p><p class="calibre2">
«Sai, il parco è fatto proprio per i bambini. I bambini di tutto il mondo amano i dinosauri, e se la spasseranno -  <i class="calibre3">se la spasseranno - </i> proprio in questo posto. I loro faccini risplenderanno per la gioia di vedere finalmente questi meravigliosi animali. Ma ho paura... di non fare a tempo a vederlo, Henry. Potrei non vivere abbastanza a lungo per vedere la gioia sui loro volti». </p><p class="calibre2">
«Penso ci siano anche altri problemi», disse Wu. </p><p class="calibre2">
«Ma nessuno che mi preoccupi quanto questo», disse Hammond, «di non vivere abbastanza per vedere le loro splendenti facce divertite. È il nostro trionfo, questo parco. Abbiamo realizzato quanto ci siamo proposti. E </p><p class="calibre2">
ricordi, il nostro intento originario era di usare la nuova tecnologia emergente dell'ingegneria genetica per fare soldi. Un sacco di soldi». Wu sapeva che Hammond stava per lanciarsi in uno dei suoi vecchi discorsi. Alzò la mano: «So tutto questo, John». </p><p class="calibre2">
«Se tu dovessi avviare una società di bioingegneria, Henry, che faresti? </p><p class="calibre2">
Fabbricheresti prodotti per aiutare il genere umano, per combattere infermità e malattie? Ahimè, no. Questa è un'idea terribile. Proprio terribile. Un uso assai povero della nuova tecnologia». </p><p class="calibre2">
Hammond scosse tristemente la testa. «Tuttavia ricorderai» disse, «le prime società di ingegneria genetica, come la Genentech e la Cetus, furono tutte avviate per produrre farmaci. Nuovi farmaci per il genere umano. Nobile, nobilissimo scopo. Ma i farmaci devono affrontare ostacoli di tutti i tipi. Solo per passare tutti gli esami di controllo dell'Ente Federale ci vogliono dai cinque agli otto anni: se hai fortuna. Anche peggio, se c'è concorrenza sul mercato. Supponi di fare un farmaco miracoloso per il cancro o i disturbi di cuore: come fece la Genentech. Supponi di voler adesso farti pagare mille o duemila dollari a dose. Potresti immaginare che sia tuo di-ritto. Dopo tutto, hai inventato il farmaco, hai pagato lo sviluppo e il collaudo; dovresti riuscire a farlo pagare quanto vuoi. Ma pensi davvero che il governo te lo lascerebbe fare? No, Henry, non te lo lascerebbe fare. I malati non pagherebbero mille dollari per la cura di cui hanno bisogno: non te ne sarebbero grati, si sentirebbero oltraggiati. Il Servizio Sanitario non lo rimborserebbe. Urlerebbero al brigantaggio. Così accadrà qualcosa. Non ti riconosceranno il brevetto. Ti ritarderanno le autorizzazioni.  <i class="calibre3">Qualcosa </i> accadrà per costringerti a ragionare e a vendere il tuo farmaco a basso costo. Da un punto di vista commerciale, ciò che fornisce assistenza al genere umano è un affare molto rischioso. Personalmente, non aiuterei  <i class="calibre3">mai</i> il genere umano». Wu aveva già sentito questi discorsi. E sapeva che Hammond aveva ragione; qualche farmaco ottenuto con tecniche di bioingegneria aveva davvero avuto ritardi inesplicabili e problemi di brevetto. </p><p class="calibre2">
«Ora», disse Hammond, «pensa quant'è diverso quando ti occupi di intrattenimento. Nessuno  <i class="calibre3">ha bisogno </i> d'intrattenimento. Non è una questione per interventi del governo. Se io chiedo cinquemila dollari al giorno per una visita al mio parco, chi mi ferma? Dopo tutto, nessuno è obbligato a venire qua. E lungi dall'essere una rapina, la mia costosa tariffa aumenta l'attrazione per il parco. Una visita qui diventa uno "status symbol" e agli americani questo piace. E anche ai giapponesi, che naturalmente hanno molto, molto più denaro». </p><p class="calibre2">
Hammond finì il gelato e Maria silenziosamente portò via il piatto. «Non è di qui, sai», disse. «È haitiana. La madre è francese. Ma ad ogni modo, Henry, ricorderai che il punto primo, il mio proposito originale nel far prendere questa direzione alla mia società, fu di liberarci da qualsiasi intervento governativo, in qualsiasi posto del mondo». </p><p class="calibre2">
«A proposito del resto del mondo...». </p><p class="calibre2">
Hammond sorrise. «Abbiamo già affittato un enorme appezzamento nelle Azzorre, per il Jurassic Park europeo. E sai, abbiamo ottenuto tempo fa un'isola vicino a Guam per il Jurassic Park giapponese. La costruzione dei prossimi due parchi giurassici incomincerà all'inizio del prossimo anno. Verranno aperti entro quattro anni. A quell'epoca, le entrate dirette supereranno i dieci miliardi di dollari l'anno, e attività promozionali, televisione e diritti ausiliari le raddoppieranno. Non vedo perché dovremmo preoccuparci degli animali di compagnia dei bambini, che Lew Dodgson crede siano nei nostri programmi». </p><p class="calibre2">
«Venti miliardi di dollari l'anno», disse Wu a bassa voce, tentennando il capo. </p><p class="calibre2">
«Ad andar cauti», disse Hammond. Sorrise. «Non c'è ragione di speculare in modo selvaggio. Ancora gelato, Henry?». </p><p class="calibre2">
 </p><p class="calibre2">
«L'hai trovato?», sbottò Arnold, quando la guardia entrò nella stanza. </p><p class="calibre2">
«No, signor Arnold». </p><p class="calibre2">
« <i class="calibre3">Trovalo</i>» <i class="calibre3">. </i> </p><p class="calibre2">
«Non penso sia nell'edificio, signor Arnold». </p><p class="calibre2">
«Allora guarda nel capannone», disse Arnold, «guarda nell'edificio della manutenzione, nell'aviorimessa, guarda in qualsiasi parte, ma  <i class="calibre3">trovalo</i>» <i class="calibre3">. </i> </p><p class="calibre2">
«Il fatto è...», la guardia esitò. «Il signor Nedry è il grassone, giusto?». </p><p class="calibre2">
«Giusto», disse Arnold. «È grasso. Un grasso cialtrone». </p><p class="calibre2">
«Be', Jimmy giù all'ingresso principale ha detto che ha visto il grassone scendere nel garage». </p><p class="calibre2">
Muldoon si voltò di scatto. «Nel garage? Quando?». </p><p class="calibre2">
«Circa dieci, quindici minuti fa». </p><p class="calibre2">
«Gesù», disse Muldoon. </p><p class="calibre2">
 </p><p class="calibre2">
La Jeep frenò stridendo. «Scusate», disse Harding. </p><p class="calibre2">
Nella luce dei fanali, Ellie vide un branco di apatosauri muoversi pesantemente attraverso la strada. C'erano sei animali, ognuno grande come una casa, e un cucciolo grande quanto un cavallo adulto. Gli apatosauri si muovevano silenziosi, senza fretta, senza mai guardare la Jeep e i suoi fanali accesi. Ad un certo punto, il cucciolo si fermò a leccare l'acqua da una pozza nella strada, poi proseguì. </p><p class="calibre2">
Un analogo branco di elefanti sarebbe rimasto impressionato dall'arrivo dell'auto, barrendo e mettendosi in cerchio per proteggere il cucciolo. Ma questi animali non mostravano alcun timore. «Non ci vedono?», disse Ellie. </p><p class="calibre2">
«Non proprio», disse Harding. «Naturalmente in senso letterale ci vedono, però non  <i class="calibre3">significhiamo  </i> alcunché per loro. Raramente usciamo con le macchine di notte, e così non ne hanno alcuna esperienza. Siamo solo un oggetto dallo strano odore nel loro ambiente. Non rappresentiamo alcuna minaccia, e quindi non siamo di alcun interesse. A volte sono uscito la notte, per visitare un animale malato, e sulla strada del ritorno questi tipi hanno bloccato la strada per un'ora o più». </p><p class="calibre2">
«Che fai?». </p><p class="calibre2">
Harding ghignò. «Inserisco un ruggito registrato di tirannosauro. Questo li fa muovere. Non che si curino molto dei tirannosauri. Questi apatosauri sono così grandi che non hanno in realtà alcun predatore. Possono spezzare un collo di tirannosauro con un colpo di coda. E lo sanno. Anche il tirannosauro lo sa». </p><p class="calibre2">
«Ma allora ci vedono. Voglio dire, se dovessimo scendere dalla macchina...». Harding scrollò le spalle. «Probabilmente non reagirebbero. I dinosauri hanno una vista eccellente, ma il loro sistema visivo è essenzialmente quello degli anfibi: funziona per le cose in movimento. Non vedono per niente le cose immobili». </p><p class="calibre2">
Gli animali proseguirono, la loro pelle luccicava nella pioggia. Harding mise l'auto in moto. «Penso che possiamo continuare adesso», disse. </p><p class="calibre2">
 </p><p class="calibre2">
«Ho l'impressione», disse Wu, «che anche tu potresti subire pressioni sul tuo parco, proprio come ci sono pressioni sui farmaci della Genentech». Lui e Hammond s'erano spostati dalla sala da pranzo al salotto, e adesso stavano osservando il temporale sferzare le grandi vetrate. </p><p class="calibre2">
«Non riesco a vedere come». </p><p class="calibre2">
«Metti che gli scienziati volessero contenerti. Anche fermarti». </p><p class="calibre2">
«Be',  <i class="calibre3">non possono farlo</i>»,  <i class="calibre3">  </i> disse Hammond. Agitò il dito indice verso Wu. «Sai perché gli scienziati cercherebbero di farlo, non è vero? Perché </p><p class="calibre2">
vogliono fare ricerca, naturalmente. Non per realizzare qualcosa. Non per fare progressi. Solo per fare  <i class="calibre3">ricerca. </i> Bene, si ricrederanno». </p><p class="calibre2">
«Non è questo che ho in mente», disse Wu. </p><p class="calibre2">
Hammond sospirò. «Sono sicuro che sarebbe  <i class="calibre3">interessante </i> per gli scienziati fare ricerca», disse. «Ma il punto è che questi animali sono troppo costosi per la ricerca. Questa tecnologia è meravigliosa, Henry, ma è anche spaventosamente cara. Il fatto è che può essere sostenuta unicamente utilizzandola per l'intrattenimento». Hammond ghignò. «Proprio così». </p><p class="calibre2">
«Ma se ci fossero tentativi di far chiudere...». </p><p class="calibre2">
«Considera i fatti, Henry», disse Hammond irritato. «Dannazione! Questa non è l'America. Neanche il Costa Rica. È la mia isola. È mia. E nulla mi impedirà di aprire Jurassic Park a tutti i bambini del mondo». Sogghignò. «O almeno a tutti quelli ricchi. E, te lo dico io, gli piacerà». </p><p class="calibre2">
 </p><p class="calibre2">
Nel sedile posteriore della Jeep, Ellie Sattler fissava fuori dal finestrino. Avevano guidato attraverso la giungla inzuppata di pioggia per gli ultimi venti minuti e non avevano visto nulla da quando gli apatosauri avevano attraversato la strada. </p><p class="calibre2">
«Siamo vicini al fiume della giungla adesso», disse Harding, mentre guidava. «È lì fuori da qualche parte alla nostra sinistra». Schiacciò di nuovo i freni bruscamente. L'auto slittò fermandosi di fronte a un branco di piccoli animali verdi. «Be', hai un sacco di sorprese stanotte», disse. «Quelli sono compy». Procompsignatidi, pensò Ellie, e si dispiaceva che Grant non fosse qui a vederli. Questo era l'animale di cui avevano visto il fax in Montana. I piccoli procompsignatidi verde scuro corsero in fretta verso l'altro lato della strada, poi si acquattarono sulle gambe posteriori e guardarono la macchina, pigolando un po', prima di proseguire nella notte. </p><p class="calibre2">
«Curioso», disse Harding. «Dove andranno? I compy di solito non si muovono la notte, sai. Si arrampicano su un albero e aspettano la luce del giorno». </p><p class="calibre2">
«Allora perché sono fuori, adesso?», disse Ellie. </p><p class="calibre2">
«Non ne ho la minima idea. Sai, i compy sono spazzini, come gli avvoltoi. Sono attratti dall'animale in agonia e hanno un odorato tremendamente sensibile. Possono annusare un animale in agonia lontano chilometri». </p><p class="calibre2">
«Allora stanno andando verso un animale morente?». </p><p class="calibre2">
«Morente o già morto». </p><p class="calibre2">
«Dovremmo seguirli?», disse Ellie. </p><p class="calibre2">
«Sarei curioso», disse Harding. «Sì, perché no. Andiamo a vedere dove stanno andando». </p><p class="calibre2">
Girò l'auto, e si diresse dietro ai compy. </p><p class="calibre2">
 </p><p class="calibre2">
<b class="calibre1">TIM </b></p><p class="calibre2">
 </p><p class="calibre2">
Tim Murphy giaceva nella Land Cruiser, la guancia premuta contro la maniglia della porta dell'auto. Stava lentamente riprendendo coscienza. Voleva solo dormire. Cambiò posizione, e sentì il dolore nella mandibola nel punto contro il portello di metallo. Gli faceva male tutto il corpo. Le braccia e le gambe e soprattutto la testa: aveva un terribile dolore martellante in testa. Tutto quel dolore faceva sì che volesse riaddormentarsi. Sì tirò su un gomito, aprì gli occhi e un conato lo fece vomitare sulla camicia. Sentì l'acre sapore del liquido biliare e si asciugò la bocca con il dorso della mano. La testa gli pulsava; si sentiva sconvolto e in preda al mal di mare, come se il mondo si stesse muovendo, come se stesse dondolando avanti e indietro su una barca. Tim emise un lamento e si girò sulla schiena, via dalla pozza di vomito. Il dolore alla testa gli rendeva rapido il respiro, deboli le inspirazioni. E si sentiva ancora male, come se ogni cosa si stesse muovendo. Aprì gli occhi e guardò in giro, cercando di trovare un sostegno. </p><p class="calibre2">
Era nella Land Cruiser. Ma l'auto doveva essersi capovolta poiché lui giaceva sulla schiena contro la porta, e guardava in su verso il volante e oltre i rami dell'albero che si muovevano nel vento. La pioggia aveva smesso da poco, ma gocce d'acqua gli cadevano ancora addosso attraverso il parabrezza spaccato. Fissò con curiosità i frammenti di vetro del parabrezza. Non riusciva a ricordare come si fosse rotto. Non ricordava nulla eccetto che avevano parcheggiato sulla strada, e che stava parlando al dottor Grant quando il tirannosauro era venuto verso di loro. Questa era l'ultima cosa che ricordava. Gli tornò da vomitare, e chiuse gli occhi sino a che la nausea passò. Avvertiva un ritmico scricchiolio, come del fasciame di una barca. Scombussolato e con lo stomaco sottosopra, gli pareva realmente che tutta l'auto si stesse muovendo sotto di lui. Ma quando aprì di nuovo gli occhi, vide che ciò era vero: la Land Cruiser si  <i class="calibre3">stava </i> muovendo, piegata su un fianco, oscillava avanti e indietro. <i class="calibre3">Tutta la macchina si stava muovendo. </i> </p><p class="calibre2">
A titolo di prova, Tim si alzò sui piedi. Ritto sulla porta, scrutò oltre il cruscotto guardando fuori attraverso il parabrezza in frantumi. Dapprima vide soltanto fitto fogliame che si muoveva nel vento. Ma qui e là poteva vedere delle aperture, e oltre il fogliame, la terra era... <i class="calibre3">La terra era a sei metri sotto di lui. </i> </p><p class="calibre2">
In un primo momento fissò senza capire. Poi guardò fuori: la Land Cruiser giaceva capovolta tra i rami di un grande albero, a sei metri dal suolo, e oscillava avanti e indietro nel vento. </p><p class="calibre2">
«Oh merda», disse. Che avrebbe fatto? Si mise in punta di piedi, scrutando fuori, cercando di vedere meglio, afferrando il volante come sostegno. Il volante si sfilò dalla sua mano, e con un sonoro  <i class="calibre3">crac  </i> la Land Cruiser cambiò posizione, scendendo di poco tra i rami dell'albero. Guardò </p><p class="calibre2">
giù il terreno sottostante attraverso il vetro in frantumi del finestrino della porta. </p><p class="calibre2">
«Oh merda. Merda». Continuava a ripetere: «Oh merda. Merda». Un altro sonoro  <i class="calibre3">crac</i>,  <i class="calibre3"> </i> la Land Cruiser scivolò all'ingiù per mezzo metro. Doveva uscire di lì. </p><p class="calibre2">
Guardò giù ai suoi piedi. Stava ritto sulla maniglia della porta. Si riaccovacciò sulle mani e sulle ginocchia per guardare la maniglia. Non riusciva a vedere bene al buio, ma riusciva a capire che la porta era ammaccata all'esterno per cui la maniglia non poteva girare. Non avrebbe mai potuto aprire la porta. Cercò di aprire il finestrino, ma anche il vetro era bloccato. Allora pensò alla porta posteriore. Forse quella poteva aprirla. Si allungò </p><p class="calibre2">
sul sedile, e la Land Cruiser sbandò per lo spostamento del peso. Con attenzione, Tim raggiunse e girò la maniglia della porta. Era bloccata anche quella. </p><p class="calibre2">
Come sarebbe uscito? </p><p class="calibre2">
Udì uno sbuffare e guardò giù. Una sagoma scura passò sotto di lui. Non era il tirannosauro. Questa sagoma era grossa e bassa e faceva una specie di suono nasale mentre procedeva goffamente. La coda oscillava avanti e indietro mentre l'animale si muoveva e Tim poté vedere le lunghe creste. Era lo stegosauro, a quanto pare si era rimesso dalla sua malattia. Tim si chiese dove fossero gli altri: Gennaro e Sattler e il veterinario. Li aveva visti l'ultima volta vicino allo stegosauro. Quanto tempo fa? Guardò l'orologio, ma il quadrante era rotto; non poteva vedere i numeri. Tolse l'orologio e lo gettò da una parte. </p><p class="calibre2">
Lo stegosauro annusò e proseguì. Ora il solo suono era il vento tra gli alberi e lo scricchiolio della Land Cruiser che si spostava avanti e indietro. Doveva uscire di lì. </p><p class="calibre2">
Tim afferrò la maniglia, cercò di forzarla, ma era proprio inceppata. Non si muoveva affatto. Allora capì di cosa si trattava: la porta posteriore era chiusa a chiave! Tim spinse in su la sicura e girò la maniglia. La porta si spalancò all'improvviso verso il basso e si fermò contro un ramo più sotto. L'apertura era stretta, ma Tim pensò di potercisi infilare. Trattenendo il respiro, strisciò lentamente all'indietro sul sedile posteriore. La Land Cruiser cigolò ma conservò la sua posizione. Afferrando i montanti della porta da ambo i lati, Tim si calò lentamente, attraverso la stretta apertura ad angolo. Presto giacque disteso sullo stomaco lungo la porta in pendenza, con le gambe che gli spuntavano fuori della macchina. Scalciò nell'aria: i piedi toccarono qualcosa di solido - un ramo - che sostenne il suo peso. Ma, subito dopo, il ramo si piegò all'ingiù e la porta si spalancò riversandolo fuori dalla Land Cruiser. Cadde, le foglie gli graffiarono il volto, il corpo rimbalzò di ramo in ramo: un sobbalzo, un dolore lancinante, come un chiarore in testa. </p><p class="calibre2">
Si fermò di schianto, il vento lo investiva violentemente. Tim giaceva piegato in due sopra un grande ramo, nello stomaco un bruciante dolore. Udì un altro  <i class="calibre3">crac  </i> e guardò in su verso la Land Cruiser, una grande sagoma scura due metri sopra di lui. Un altro  <i class="calibre3">crac. </i> L'auto si spostò. </p><p class="calibre2">
Tim cercò di muoversi, per scendere giù. Di solito amava arrampicarsi sugli alberi. Era bravo ad arrampicarsi sugli alberi. E questo era un buon albero per arrampicarcisi, i rami erano disposti a piccoli intervalli, quasi come una scala... </p><p class="calibre2">
 <i class="calibre3">Cracccc... </i> </p><p class="calibre2">
L'auto si mosse definitivamente. </p><p class="calibre2">
Tim scattò all'ingiù, scivolando sopra l'umido ramo; sentiva la resina sulle mani, era affannato. Non era sceso neanche due metri quando la Land Cruiser scricchiolò un'ultima volta, e poi lentamente, molto lentamente, finì a testa in giù. Tim poteva vedere la grande griglia verde del radiatore e i fanali anteriori pendergli addosso, poi la Land Cruiser scese in caduta libera acquistando velocità mentre precipitava verso di lui, andando a sbattere contro il ramo dove Tim s'era appena sistemato. </p><p class="calibre2">
E si fermò. </p><p class="calibre2">
Il viso solo a pochi centimetri dalla griglia ammaccata, piegata all'interno come una bocca maligna, i fanali come occhi. L'olio gocciolava sul volto di Tim. Era ancora a quattro metri dal suolo. Si tirò giù, cercò un altro ramo, e scese. Sopra vedeva il ramo piegato per il peso della Land Cruiser, finché </p><p class="calibre2">
si ruppe e la Land Cruiser scese precipitando verso di lui, e lui sapeva che non avrebbe mai potuto sfuggirgli, non avrebbe potuto mai scendere abbastanza veloce, e così si lasciò semplicemente andare. Cadde per il resto del percorso. </p><p class="calibre2">
Ruzzolando, sbattendo, sentendo dolore in ogni parte del corpo, udì la Land Cruiser cadere giù per i rami dietro di lui come un animale che lo inseguisse, poi le spalle di Tim picchiarono sul soffice terreno. Il ragazzo rotolò con quanta velocità poteva, pigiò il corpo contro il tronco dell'albero mentre la Land Cruiser ruzzolava giù con un sonoro fragore metallico. Finché un'improvvisa calda fuoriuscita di scintille elettriche gli punse la pelle scoppiettando e sibilando sull'umido terreno tutt'attorno. </p><p class="calibre2">
 </p><p class="calibre2">
Lentamente, Tim si alzò in piedi. Nell'oscurità udì il pesante respiro e vide lo stegosauro tornare indietro, attratto evidentemente dal fragore della Land Cruiser. Il dinosauro si muoveva con cautela, in silenzio, la testa bas-sa spinta in avanti, con le grandi placche di cartilagine che scorrevano in due file sulla gibbosità del dorso. A Tim parve come una tartaruga troppo cresciuta. Stupido come quella. E lento. </p><p class="calibre2">
Tim raccolse una pietra e la lanciò. </p><p class="calibre2">
«Va via!». </p><p class="calibre2">
La pietra rimbalzò sordamente sulle placche. Lo stegosauro continuava ad avanzare. </p><p class="calibre2">
«Dai!  <i class="calibre3">Vattene! </i>» <i class="calibre3">. </i> </p><p class="calibre2">
Lanciò un'altra pietra. Questa volta lo colpì sulla testa. L'animale grugnì, si girò lentamente e si trascinò nella direzione donde era venuto. Tim si allungò contro la Land Cruiser accartocciata e si guardò attorno nell'oscurità. Doveva raggiungere gli altri, ma non voleva perdersi. Sapeva che si trovava da qualche parte nel parco, probabilmente non lontano dalla strada principale. Se avesse soltanto potuto orientarsi. Non poteva vedere molto nell'oscurità, ma... </p><p class="calibre2">
Allora ricordò degli occhiali. </p><p class="calibre2">
Si infilò nella Land Cruiser attraverso il parabrezza frantumato e trovò </p><p class="calibre2">
gli occhiali a visione notturna e la radio. La radio era rotta. Muta, sibilava solo per le scariche elettrostatiche. La ripose. Ma gli occhiali funzionavano ancora. Li mise in funzione, vide la familiare, rassicurante immagine verde fosforescente. </p><p class="calibre2">
Con gli occhiali poté vedere la recinzione danneggiata alla sua sinistra, e vi si avvicinò. La recinzione era alta quattro metri, ma il tirannosauro l'aveva abbattuta facilmente. Tim l'attraversò in fretta, passò per un'area di fitto fogliame e uscì sulla strada. </p><p class="calibre2">
Attraverso gli occhiali vide l'altra Land Cruiser, capottata. Le corse incontro, s'arrampicò, prese fiato, e guardò all'interno. L'auto era vuota. Nessun segno del dottor Grant e del dottor Malcolm. Dov'erano andati? </p><p class="calibre2">
Provò un panico improvviso, era lì solo nella strada della giungla, di notte, con l'auto vuota, girò vorticosamente in tondo, guardando il luminoso mondo verde nel fruscio degli occhiali. Qualcosa di pallido sul lato della strada attirò il suo sguardo. Era la palla da baseball di Lex. La tolse dal fango. </p><p class="calibre2">
«Lex!». </p><p class="calibre2">
Tim urlava più forte che poteva, incurante che gli animali lo potessero sentire. Restò in ascolto, ma c'era solo il vento, e il ticchettio delle gocce di pioggia che cadevano dagli alberi. </p><p class="calibre2">
«Lex!». </p><p class="calibre2">
Ora ricordava vagamente che Lex era nella Land Cruiser quando il tirannosauro aveva attaccato. Era rimasta là? O era fuggita? Le fasi dell'attacco erano ancora confuse nella sua mente. Non era del tutto sicuro di cosa fosse accaduto. Solo a pensarci, sentiva paura. Stette sulla strada, in preda al panico. </p><p class="calibre2">
«Lex!». </p><p class="calibre2">
La notte sembrava serrarsi attorno a lui. Colmo di autocommiserazione, si mise a sedere in una fredda pozzanghera sulla strada e piagnucolò per un po'. Quando infine smise, sentì ancora piagnucolare. Era un suono debole, veniva da qualche parte lungo la strada, più lontano. </p><p class="calibre2">
«Quanto tempo è passato?», chiese Muldoon, tornando alla sala controllo. Stava portando un contenitore di metallo nero. </p><p class="calibre2">
«Mezz'ora». </p><p class="calibre2">
«La Jeep dovrebbe essere ormai di ritorno». </p><p class="calibre2">
Arnold spense la sigaretta. «Son sicuro che arriveranno, da un momento all'altro». </p><p class="calibre2">
«Ancora nessun segno di Nedry?», chiese Muldoon. </p><p class="calibre2">
«No. Non ancora». </p><p class="calibre2">
Muldoon aprì la scatola; conteneva sei radio portatili. «Queste le distribuirò al personale nell'edificio». Ne porse una ad Arnold. «Prendi anche il caricabatterie. Queste sono le nostre radio d'emergenza, ma nessuno le ha mai collegate a una presa di corrente naturalmente. Lasciale caricare per circa venti minuti e poi cerca di metterti in contatto con le auto». </p><p class="calibre2">
 </p><p class="calibre2">
Henry Wu aprì la porta con la scritta FERTILIZZAZIONE ed entrò nel buio laboratorio. Non c'era nessuno; probabilmente i tecnici erano ancora tutti a cena. Wu andò direttamente al terminale e batté sui tasti la richiesta per gli archivi del DNA. Le sequenze erano state infatti memorizzate nel computer. Il DNA era una struttura molecolare così grande che ogni specie richiedeva uno spazio di dieci megabyte di disco ottico per registrare i dettagli di tutte le iterazioni. Doveva controllare tutte e quindici le specie. Una spaventosa quantità di informazioni tra le quali cercare. Non gli era ancora chiaro perché il dottor Grant pensava che fosse importante il DNA di rana. Wu stesso non distingueva davvero un tipo di DNA dall'altro. Dopo tutto, la maggior parte del DNA delle creature viventi era esattamente il medesimo. Il DNA era una sostanza incredibilmente antica. Gli esseri umani che camminano per le strade del mondo moder-no, coi loro rosei neonati in braccio, non si fermavano mai a pensare che la sostanza al cuore di tutto, la sostanza che dà inizio alla danza della vita, è </p><p class="calibre2">
una sostanza chimica vecchia quasi quanto la stessa terra. Il DNA è una molecola talmente antica, che la sua evoluzione si è sostanzialmente arrestata più di due miliardi di anni fa. C'era stato poco di nuovo da quell'epoca. Solo poche combinazioni recenti dei vecchi geni: e non molte, nemmeno di queste. Quando si confronta il DNA di un uomo a quello del più semplice batterio, si scopre che solo il dieci per cento dei filamenti è differente. Questo innato conservatorismo del DNA aveva incoraggiato Wu ad usare qualsiasi DNA volesse. Nel fare i suoi dinosauri, Wu aveva manipolato il DNA come uno scultore può fare con l'argilla o il marmo. Aveva creato liberamente. Avviò il programma di ricerca del computer, sapendo che ci sarebbero voluti due o tre minuti perché entrasse in funzione. Si alzò e camminò per il laboratorio, controllando per vecchia abitudine gli strumenti, compreso il registratore installato sulla porta del congelatore, che ne segnalava la temperatura. Nel grafico del congelatore c'era un picco. Strano, pensò. Significava che qualcuno c'era entrato. Da poco per giunta, nell'ultima mezz'ora. Ma chi poteva entrare lì di notte? </p><p class="calibre2">
Il computer emise un «bip», segnalando che la prima ricerca dati era completata. Wu andò a vedere cosa aveva trovato, e quando vide lo schermo, si dimenticò del tutto del congelatore e del picco sul grafico. </p><p class="calibre2">
 </p><h1 class="calibre4">ALGORITMO LEITZKE DI RICERCA DNA </h1><p class="calibre2">
DNA: Criteri Ricerca Versione: RANA (tutto, lunghi. frammenti &gt; 0) </p><p class="calibre2">
 </p><p class="calibre2">
 <i class="calibre3">DNA con Frammenti di RANA In-</i></p><p class="calibre2">
 <i class="calibre3">Versioni </i></p><p class="calibre2">
 <i class="calibre3">corporati  </i></p><p class="calibre2">
Maiasauri  </p><p class="calibre2">
2,1-2,9 </p><p class="calibre2">
Procompsignatidi  </p><p class="calibre2">
3,0-3,7 </p><p class="calibre2">
Othnelia  </p><p class="calibre2">
3,1-3,3 </p><p class="calibre2">
Velociraptor  </p><p class="calibre2">
1,0-3,0 </p><p class="calibre2">
Ipsilofodonti  </p><p class="calibre2">
2,4-2,7 </p><p class="calibre2">
 </p><p class="calibre2">
Il risultato era chiaro: tutti i dinosauri che procreavano avevano incorporato il DNA della rana. Nessuno degli altri animali l'aveva. Wu ancora non capiva perché questo li induceva a procreare. Ma non poteva più negare che Grant avesse ragione. I dinosauri stavano procreando. Si affrettò alla sala controllo. </p><p class="calibre2">
 </p><p class="calibre2">
<b class="calibre1">LEX </b></p><p class="calibre2">
 </p><p class="calibre2">
Era raggomitolata dentro un grande condotto per il drenaggio che passava sotto la strada. Aveva in bocca il suo guanto da baseball e si dondolava avanti e indietro sbattendo la testa ripetutamente contro la parete del condotto. Era scuro lì dentro, ma poteva vederla chiaramente con gli occhiali. Non pareva ferita, e provò un enorme sollievo. </p><p class="calibre2">
«Lex, sono io. Tim». </p><p class="calibre2">
Lei non rispose. Continuava a sbattere la testa nel condotto. </p><p class="calibre2">
«Vieni fuori». </p><p class="calibre2">
Con la testa fece segno di no. Lui capì che era terribilmente spaventata. </p><p class="calibre2">
«Lex», disse, «se vieni fuori, ti lascio mettere questi occhiali per vedere di notte». </p><p class="calibre2">
Si limitò a scuotere la testa. </p><p class="calibre2">
«Guarda cos'ho», disse, tenendo la mano alzata. Lex lo fissava senza comprendere. Probabilmente per lei era troppo scuro per vedere. «È la tua palla, Lex. Ho trovato la tua palla». </p><p class="calibre2">
«E allora?». </p><p class="calibre2">
Tentò un altro approccio. «Non dev'essere comodo là dentro. È freddo, anche. Non vuoi uscire?». </p><p class="calibre2">
Lei riprese a battere la testa contro il condotto. </p><p class="calibre2">
«Perché no?». </p><p class="calibre2">
«Ci sono aminali là fuori». </p><p class="calibre2">
Questo sconcertò Tim per un momento. Non aveva detto «aminali» da anni. </p><p class="calibre2">
«Gli aminali se ne sono andati», disse lui. </p><p class="calibre2">
«Ce n'è uno grande. Un  <i class="calibre3">Tyrannosaurus rex</i>» <i class="calibre3">. </i> </p><p class="calibre2">
«Se n'è andato». </p><p class="calibre2">
«Dov'è andato?». </p><p class="calibre2">
«Non so, ma adesso non c'è in giro», disse Tim, sperando fosse vero. Lex non si mosse. La sentì sbattere di nuovo. Tim si mise a sedere nell'erba fuori dal condotto, dove lei poteva vederlo. La terra era umida. Si strinse le ginocchia e attese. Non gli veniva in mente altro da fare. «Resterò seduto qui», disse. «A riposarmi». </p><p class="calibre2">
«C'è papà lì fuori?». </p><p class="calibre2">
«No», disse, sentendosi strano. «È a casa, Lex». </p><p class="calibre2">
«C'è mamma?». </p><p class="calibre2">
«No, Lex». </p><p class="calibre2">
«C'è qualche grande lì fuori?», chiese Lex. </p><p class="calibre2">
«Non ancora. Ma sono sicuro che arriveranno presto. Probabilmente proprio adesso sono per strada». </p><p class="calibre2">
Poi la vide muoversi dentro il condotto, e uscire. Tremava per il freddo, aveva del sangue rappreso sulla fronte, ma per il resto tutto bene. Si guardò intorno sorpresa e chiese: «Dov'è il dottor Grant?». </p><p class="calibre2">
«Non lo so». </p><p class="calibre2">
«Be', era qui prima». </p><p class="calibre2">
«Era qui, quando?». </p><p class="calibre2">
« <i class="calibre3">Prima</i>»,  <i class="calibre3"> </i> disse Lex. «L'ho visto quando stavo nel condotto». </p><p class="calibre2">
«Dov'è andato?». </p><p class="calibre2">
«Come faccio a saperlo?», disse Lex, arricciando il naso. Cominciò a urlare: «Ehiiii. Eh-iiiìi! Dottor Grant! Dottor Grant!». Tim era in allarme per il rumore che stava facendo - avrebbe potuto richiamare il tirannosauro - ma un momento più tardi, udì un grido di risposta. Veniva dalla destra, da sopra la Land Cruiser che Tim aveva lasciato pochi minuti prima. Con gli occhiali, Tim vide con sollievo il dottor Grant che camminava verso di loro. Aveva un grande strappo nella camicia all'altezza delle spalle, ma per il resto sembrava stesse bene. </p><p class="calibre2">
«Grazie a Dio», disse. «Stavo proprio cercando voi». </p><p class="calibre2">
 </p><p class="calibre2">
Tremando, Ed Regis si alzò in piedi, e si pulì il viso e le mani dal fango freddo. Aveva trascorso una brutta mezz'ora, incuneato tra grossi massi sul declivio di un dosso sotto la strada. Sapeva che non era un posto molto sicuro, ma era in preda al panico e non pensava con lucidità. S'era rintanato in quel freddo posto fangoso e aveva cercato di non muoversi, ma aveva continuato a vedere il dinosauro. Il dinosauro che veniva verso di lui. Verso la macchina. Ed Regis non ricordava esattamente cos'era successo dopo. Ricordava che Lex aveva detto qualcosa, ma non s'era fermato, non  <i class="calibre3">poteva </i> fermarsi, aveva semplicemente continuato a correre e a correre. Oltre la strada aveva perso l'equilibrio ed era ruzzolato giù dal dosso, si era fermato contro una roccia e aveva pensato di rannicchiarsi lì, tra i massi, e di nascondersi. C'era abbastanza spazio, e questo era quanto aveva fatto. Col respiro che gli mancava, terrorizzato, non pensava a nulla eccetto che a sfuggire al tiran-nosauro. E finalmente, una volta incuneatosi lì dentro come un topo tra i sassi, si era calmato un poco, ed era rimasto attanagliato dall'orrore e dalla vergogna perché aveva abbandonato quei ragazzi, era scappato via, aveva solo pensato a se stesso. Sapeva che avrebbe dovuto tornare indietro sulla strada, che avrebbe dovuto tentare di salvarli, poiché s'era sempre immaginato coraggioso, capace di mantenere il sangue freddo di fronte al pericolo, ma ogni volta che aveva cercato di controllarsi, di tornare laggiù, in qualche modo si era accorto che non poteva. Cominciava a sentirsi assalire dal panico, aveva il respiro irregolare, e non si muoveva. Disse a se stesso che non c'era speranza, comunque. Se i ragazzi fossero stati ancora lì sulla strada non avrebbero mai potuto sopravvivere, e certamente non c'era nulla che Ed Regis potesse fare per loro, quindi poteva starsene dov'era. Nessuno sapeva cos'era successo tranne lui. E non c'era nulla che avrebbe potuto fare. E così Ed Regis era rimasto tra i massi per mezz'ora, lottando contro il panico, cercando di non pensare se i ragazzi fossero morti o meno, o cosa avrebbe detto ad Hammond quando lo fosse venuto a sapere. </p><p class="calibre2">
Ciò che finalmente lo fece muovere fu la strana sensazione che avvertì </p><p class="calibre2">
in bocca. Sentiva qualcosa di strano a un lato della bocca, una specie di intorpidimento e di formicolio, e si domandò se si fosse ferito durante la caduta. Regis si toccò la faccia e sentì della carne gonfia sul lato della bocca. Era buffo, ma non doleva affatto. Allora capì che la carne gonfia era una sanguisuga che si era ingrossata succhiandogli le labbra.  <i class="calibre3">L'aveva pratica-</i> <i class="calibre3">mente in bocca. </i> </p><p class="calibre2">
Tremando per la nausea, Regis tirò via la sanguisuga, sentendola lacerargli la carne delle labbra, sentendo lo zampillio di sangue caldo in bocca. Sputò e la scagliò con disgusto nella foresta. Vide un'altra sanguisuga sull'avambraccio, e la tirò via, guardando la sanguinolenta striscia scura che si lasciò dietro. Gesù, probabilmente ne era ricoperto. Quella caduta, giù, dalla parte del dosso. Queste colline della giungla erano piene di sanguisughe. Altrettanto le scure fenditure rocciose. Che avevano detto gli operai? Le sanguisughe vanno a rannicchiarsi nella biancheria. Amano i posti caldi e scuri. Amano rannicchiarsi proprio sul tuo... </p><p class="calibre2">
«Ehiiii!». </p><p class="calibre2">
Si fermò. Era una voce, portata dal vento. </p><p class="calibre2">
«Ehiiii! Dottor Grant!». </p><p class="calibre2">
 <i class="calibre3">Gesù, quella era la piccola. </i> </p><p class="calibre2">
Ed Regis ascoltò il tono della sua voce. Non sembrava impaurita o in preda al dolore. Stava solo chiamando nella sua maniera insistente. E lentamente gli sovvenne che qualcos'altro doveva essere avvenuto, che il tirannosauro doveva essersene andato via - o almeno non aveva attaccato - e che le altre persone potevano essere ancora vive. Grant e Malcolm. Tutti potevano essere ancora vivi. La scoperta lo aiutò a ritrovare in un attimo il controllo di se stesso, proprio come si diventa sobri in un attimo quando gli sbirri ti sterzano davanti, e si sentì meglio perché ora sapeva cosa doveva fare. E mentre si districava dai massi stava già formulando il passo successivo, decidendo già cosa avrebbe detto, come avrebbe affrontato le cose. </p><p class="calibre2">
Regis si tolse il fango freddo dal viso, la prova che si era nascosto. Non lo imbarazzava il fatto di essere rimasto nascosto, ma ora doveva sostenere l'accusa. Tornò indietro sulla strada, ma quando emerse dal fogliame, ebbe un momento di disorientamento. Non vedeva affatto le automobili. Era da qualche parte in fondo al dosso. Le Land Cruiser dovevano essere in cima. Cominciò a risalire verso le Land Cruiser. Era molto tranquillo. I piedi sguazzavano nelle pozzanghere fangose. Non riusciva più a sentire la piccola. Perché aveva smesso di chiamare? Mentre camminava, cominciò a pensare che forse le era accaduto qualcosa. In tal caso, non avrebbe dovuto ritornare là. Forse il tirannosauro stava ancora gironzolando lì intorno. Dopotutto, era già in fondo alla collina. Molto più vicino a casa. Ed era così tranquillo. Sinistro, tanto era tranquillo. Ed Regis girò, e cominciò a far ritorno verso il campo. </p><p class="calibre2">
 </p><p class="calibre2">
Alan Grant le tastò gli arti con le mani, premendole brevemente braccia e gambe. Non pareva avvertire alcun dolore. Era sorprendente: a parte un taglio sulla testa, stava bene. «Te l'ho detto», disse. </p><p class="calibre2">
«Be', dovevo controllare». </p><p class="calibre2">
Il ragazzo non era stato altrettanto fortunato. Il naso di Tim era gonfio e gli faceva male. La spalla sinistra aveva una brutta contusione ed era gonfia. Ma le gambe sembravano a posto. Entrambi i ragazzi potevano camminare. Questa era la cosa importante. Lo stesso Grant stava bene, eccetto un'abrasione da artiglio sulla parte destra del torace, dove il tirannosauro lo aveva colpito. Bruciava ad ogni respiro, ma non pareva seria, e non limitava i suoi movimenti. Si chiese se fosse svenuto, poiché aveva solo deboli ricordi dei fatti immediatamente precedenti al momento in cui si era alzato, gemendo, nella foresta, a dieci metri dalla Land Cruiser. Il torace stava sanguinando, ma aveva tamponato la ferita con delle foglie, e dopo un po' il sangue s'era coagulato. Si era mosso ed era andato in giro, a cercare Malcolm e i ragazzi. Grant non riusciva a credere di essere ancora vivo, e mentre sporadiche immagini cominciavano a ritornargli, cercò di dar loro un senso. Il tirannosauro avrebbe potuto ucciderli tutti facilmente. Perché non lo aveva fatto? </p><p class="calibre2">
«Ho fame», disse Lex. </p><p class="calibre2">
«Anch'io», disse Grant. «Dobbiamo far ritorno alla civiltà. E dobbiamo raccontar loro della nave». </p><p class="calibre2">
«Siamo gli unici a saperlo?», disse Tim. </p><p class="calibre2">
«Sì. Dobbiamo ritornare e raccontarglielo». </p><p class="calibre2">
«Allora camminiamo giù per la strada verso l'albergo», disse Tim, puntando verso il dosso. «In questo modo li incontreremo quando verranno a cercarci». </p><p class="calibre2">
Grant ci pensò su. E continuò a pensare a una cosa: la sagoma scura che era passata tra le Land Cruiser prima dell'inizio dell'attacco. Che animale era quello? Poteva pensare soltanto ad una possibilità: il piccolo tirannosauro. </p><p class="calibre2">
«Non sono d'accordo, Tim. La strada ha alte recinzioni da entrambi i lati», disse Grant. «Se uno dei tirannosauri è più giù lungo la strada, saremmo in trappola». </p><p class="calibre2">
«Allora dovremmo aspettare qui?», disse Tim. </p><p class="calibre2">
«Sì, proprio», disse Grant. «Aspettiamo qui sino a che non arriva qualcuno». </p><p class="calibre2">
«Ho fame», disse Lex. </p><p class="calibre2">
«Spero non ci vorrà molto», disse Grant. </p><p class="calibre2">
«Non voglio star qui», disse Lex. </p><p class="calibre2">
Poi, dal fondo del dosso, sentirono il rumore di un uomo che tossiva. </p><p class="calibre2">
«State qui», disse Grant. Corse avanti, per guardare giù dalla collina. </p><p class="calibre2">
«Sta' qui», disse Tim e corse dietro a lui. </p><p class="calibre2">
Lex seguì il fratello. «Non lasciatemi, non lasciatemi qui, ragazzi...». Grant le tappò la bocca con la mano. Lei si divincolò per protestare. Lui scosse la testa, e puntò verso la collina, affinché lei potesse guardare. </p><p class="calibre2">
 </p><p class="calibre2">
In fondo alla collina, Grant vide Ed Regis, immobile. Sulla foresta intorno a loro era calato un silenzio mortale. Il continuo ronzio di sottofondo di cicale e rane era bruscamente cessato. C'era soltanto il debole fruscio delle foglie, e il suono del vento. </p><p class="calibre2">
Lex cominciò a parlare, ma Grant la sospinse verso il tronco dell'albero più vicino, piegandosi tra le pesanti radici nodose della base. Tim arrivò </p><p class="calibre2">
dopo di loro. Grant si mise un dito davanti alla bocca, facendo loro segno di stare tranquilli, poi lentamente guardò intorno all'albero. La strada giù in basso era buia, e mentre i rami dei grandi alberi si muovevano nel vento, il chiaro di luna che vi filtrava attraverso compose un variegato disegno in movimento. Ed Regis se n'era andato. Ci volle un momento perché Grant lo localizzasse. Il pubblicitario era pigiato contro il tronco di un grande albero, lo abbracciava. Regis stava immobile. La foresta rimase muta. </p><p class="calibre2">
Lex strattonò impazientemente la camicia di Grant; voleva sapere cosa stava succedendo. Poi, da un punto molto vicino, udirono una lieve esalazione nasale, appena più rumorosa del vento. Anche Lex l'udì, poiché smise di lottare. Il suono fluttuò nuovamente verso di loro, soffice come un sospiro. Grant pensò che assomigliava al respiro di un cavallo. Grant guardò verso Regis, e vide le ombre mobili impresse dalla luna sul tronco dell'albero. E poi Grant capì che c'era un'altra ombra, sovrapposta, ma non in movimento: un forte collo curvo e una testa quadrata. L'esalazione giunse di nuovo. </p><p class="calibre2">
Tim si allungò in avanti con cautela, per guardare. Anche Lex. Udirono un  <i class="calibre3">crac </i> quando si ruppe un ramo e sul sentiero passò un tirannosauro. Era quello giovane: alto circa tre metri si muoveva con il passo impacciato dell'animale giovane, quasi come un cucciolo. Il piccolo tirannosauro si trascinò giù nel sentiero, fermandosi ad ogni passo ad annusare l'aria prima di proseguire. Passò davanti all'albero dove Regis stava nascosto e non diede segno di averlo visto. Grant vide il corpo di Regis che si rilassava leggermente. Regis voltò la testa, cercando di osservare il tirannosauro dal lato più lontano dell'albero. Il tirannosauro era ora fuori dalla loro visuale, giù nella strada. Regis cominciò a rilassarsi, mollando la presa dell'albero. Ma la giungla rimaneva silenziosa. Regis rimase vicino al tronco per un altro mezzo minuto. Poi i suoni della foresta ritornarono: il primo timido cra-cra di una rana arboricola, il frinire di una cicala, e poi il coro al completo. Regis si allontanò </p><p class="calibre2">
dall'albero, scuotendo le spalle, rilassandosi. Camminava nel mezzo della strada, guardando nella direzione da dove se ne era andato il tirannosauro. L'attacco giunse dalla sinistra. </p><p class="calibre2">
Il piccolo lanciò una sorta di ruggito roteando la testa in avanti e mandando Regis giù lungo per terra. Regis sbraitò e cercò di rimettersi in pie-di, ma il tirannosauro gli piombò addosso, e probabilmente lo immobilizzò </p><p class="calibre2">
con la zampa posteriore poiché improvvisamente Regis non si muoveva più, stava seduto sul sentiero urlando al dinosauro e agitando le braccia, come se potesse spaventarlo per farlo fuggire. Il giovane dinosauro sembrò </p><p class="calibre2">
perplesso dai suoni e dal movimento che venivano dalla sua minuscola preda. Gli curvò sopra la testa, annusando con curiosità, e Regis gli colpi il naso con i pugni. </p><p class="calibre2">
«Vattene! Via! Avanti, vaffanculo!», Regis stava urlando a pieni polmoni, e il dinosauro indietreggiò, permettendo a Regis di rimettersi in piedi. Regis stava urlando: «Sì! Mi hai sentito! Vaffanculo! Vattene!», mentre si allontanava dal dinosauro. Il piccolo continuava a fissare curiosamente lo strano, rumoroso animaletto davanti a lui, e dopo che Regis si fu allontanato di pochi passi, balzò in avanti e lo ributtò a terra. <i class="calibre3">Sta giocando con lui</i>,  <i class="calibre3"> </i> pensò Grant. </p><p class="calibre2">
«Ehi!», urlò Regis mentre cadeva, ma il piccolo lo abbandonò, lasciandolo alzare in piedi. Saltò in piedi e continuò ad allontanarsi. «Tu stupido fottuto! Indietro! Indietro! Mi hai sentito: indietro!», urlava come un domatore di leoni. Il piccolo ruggì, ma non attaccò. Regis ora procedeva con cautela verso gli alberi e l'alto fogliame alla sua destra. Ancora pochi passi e sarebbe stato al sicuro. «Via! Via!», urlava Regis, poi all'ultimo momento il piccolo fece un balzo, e mandò Regis lungo disteso sulla schiena. «Piantala!», strillò. Poi il piccolo abbassò la testa, e Regis cominciò a urlare. Nessuna parola, solo un grido acuto. </p><p class="calibre2">
Il grido s'interruppe bruscamente, e quando il piccolo sollevò la testa, Grant vide nelle sue fauci brandelli di carne. </p><p class="calibre2">
«Oh no», disse Lex, sottovoce. Al suo fianco, Tim s'era girato, improvvisamente nauseato. I suoi occhiali scivolarono dalla fronte e caddero a terra con un suono metallico. </p><p class="calibre2">
La testa del piccolo scattò all'insù e guardò verso la cima della collina. Tim raccolse gli occhiali mentre Grant afferrava la mano di entrambi e cominciava a correre. </p><p class="calibre2">
 </p><p class="calibre2">
<b class="calibre1">CONTROLLO </b></p><p class="calibre2">
 </p><p class="calibre2">
Nella notte, i compy correvano lungo il lato della strada. La Jeep di Harding li inseguiva a breve distanza. Ellie puntò gli occhi più lontano sulla strada. «È una luce?». </p><p class="calibre2">
«Potrebbe essere», disse Harding. «Sembrano quasi dei fanali». La radio improvvisamente ronzò e fece un brusio. Udirono John Arnold che diceva: «...siete là?». </p><p class="calibre2">
«Ah, eccolo», disse Harding. «Finalmente». Premette il bottone. «Sì, John, siamo qua. Siamo vicini al fiume, seguiamo dei compy. È piuttosto interessante». </p><p class="calibre2">
Ancora brusii. Poi: «...ate la vostra macchina...». </p><p class="calibre2">
«Che ha detto?», disse Gennaro. </p><p class="calibre2">
«Qualcosa sulla macchina», disse Ellie. Nello scavo di Grant nel Montana, Ellie era quella che operava al radiotelefono. Dopo anni di esperienza era diventata specialista nel raccogliere trasmissioni distorte. «Penso abbia detto che gli serve la tua auto». </p><p class="calibre2">
Harding premette il bottone. «John? Sei lì? Non riusciamo a riceverti molto bene. John?». </p><p class="calibre2">
Ci fu un lampo di luce, seguito da un lungo sibilo di elettricità statica, poi l'ansiosa voce di Arnold. «...dove siet...». </p><p class="calibre2">
«Siamo un miglio a nord del recinto degli ipsilofodonti. Vicino al fiume, stiamo seguendo i compy». </p><p class="calibre2">
«No... dannazione... tornate qui... sso!». </p><p class="calibre2">
«Sembra che abbia un problema», disse Ellie accigliata. La tensione della voce era fuori di dubbio: «Forse dovremmo ritornare indietro». Harding ghignò. «John ha spesso dei problemi. Sai come sono gli ingegneri. Vorrebbero che tutto andasse secondo il manuale». Pigiò di nuovo il pulsante della radio. «John? Vuoi ripetere, per piacere...». Ancora brusii. </p><p class="calibre2">
Ancora disturbi statici. Il sonoro fragore del fulmine. E poi: </p><p class="calibre2">
«... Muldoon... bisogno della vostra auto... sso...». Gennaro s'accigliò. «Sta dicendo che a Muldoon serve la nostra auto?». </p><p class="calibre2">
«Sembra», disse Ellie. </p><p class="calibre2">
«Be', non ha senso», disse Harding. </p><p class="calibre2">
«...altra... inceppata... Muldoon vuole... auto». </p><p class="calibre2">
«Ho capito», disse Ellie. «Le altre auto sono bloccate per strada a causa del temporale, e Muldoon vuole andare a prenderli». </p><p class="calibre2">
Harding si strinse nelle spalle. «Perché Muldoon non prende l'altra macchina? È nel garage». La radio fece un brusio. «...non... ascoltate... pazzi bastardi... auto...». Harding pigiò il pulsante della radio. «Ho detto, è nel garage, John. L'auto è nel garage». Ancora disturbi. «...edry ha... erdendo... una...». </p><p class="calibre2">
«Ho paura che questo non ci porterà a nulla», disse Harding. «Va bene, John. Adesso arriviamo». Spense la radio, e girò la macchina. «Vorrei solo capire che fretta c'è». </p><p class="calibre2">
Harding mise la Jeep in marcia, e rombarono giù per la strada nell'oscurità. Passarono altri dieci minuti prima che vedessero le luci di benvenuto del Safari Lodge. E mentre Harding si fermava di fronte al Centro visitatori, videro Muldoon venire verso di loro. Stava urlando e agitando le braccia. </p><p class="calibre2">
 </p><p class="calibre2">
«Maledizione, Arnold, figlio di puttana! Maledizione, rimetti questo parco in funzione!  <i class="calibre3">Adesso! </i> Riporta qui i miei nipoti!  <i class="calibre3">Adesso! </i>» <i class="calibre3">. </i> John Hammond stava ritto nella sala controllo, urlando e battendo i piccoli piedi. Era andato avanti così per gli ultimi due minuti, mentre Henry Wu era rimasto in un angolo, a guardare attonito. </p><p class="calibre2">
«Be', signor Hammond», disse Arnold, «Muldoon è uscito di sua iniziativa proprio ora, proprio per fare questo». Arnold si girò e accese un'altra sigaretta. Hammond era come qualsiasi altro manager che Arnold avesse visto. Che fosse Disney o la Marina, i manager si comportavano sempre allo stesso modo. Non capivano mai i problemi tecnici, e pensavano che urlare fosse il sistema giusto per far accadere le cose. E forse lo era, se si fosse trattato di urlare alle segretarie per avere una limousine. Ma strillare non serviva a nulla per tutti i problemi che Arnold adesso stava affrontando. Al computer non importava nulla delle urla. Alla rete di alimentazione elettrica non importava nulla delle urla. I sistemi tecnici erano del tutto indifferenti a quest'esplosione di eccitazione umana. Tutt'al più, gridare era controproducente, poiché ora Arnold si trovava di fronte la virtuale certezza che Nedry non sarebbe tornato, il che significava che lo stesso Arnold doveva entrare nel codice del computer e cercare di capire dove fosse il guasto. Sarebbe stato un lavoro complicato; aveva bisogno di essere calmo e attento. </p><p class="calibre2">
«Perché non va di sotto alla cafeteria», disse Arnold, «e non si prende una tazza di caffè? La chiameremo quando avremo più notizie». </p><p class="calibre2">
«Non voglio un Effetto Malcolm, qui», disse Hammond. </p><p class="calibre2">
«Non si preoccupi di un Effetto Malcolm», disse Arnold. «Mi lasci lavorare, per favore!». </p><p class="calibre2">
«Dio ti maledica», disse Hammond. </p><p class="calibre2">
«La chiamerò quando riceverò notizie da Muldoon», disse Arnold. Spinse i pulsanti nella sua tastiera, e vide apparire i ben noti schermi di controllo: </p><p class="calibre2">
 </p><p class="calibre2">
*/Jurassic Park Mairi Modules/ </p><p class="calibre2">
*/ </p><p class="calibre2">
*/Call Libs </p><p class="calibre2">
Include: biostat.sys </p><p class="calibre2">
Include: sysrom.vst </p><p class="calibre2">
Include: net.sys </p><p class="calibre2">
Include: pwr.mdl </p><p class="calibre2">
*/ </p><p class="calibre2">
*/lnitialize </p><p class="calibre2">
Set Mah [42]2002/9A [total CoreSysop%4 [vig. 7* tty]) if Valid.Meter(mH) (**mH)..Meter Vis return </p><p class="calibre2">
Term Call 909 e.lev [void. MeterVis 303] Random(3#*MaxFid) on Set System (!Dn) set shp-val.obj to lim (Val [d] Sum Val if Set.Meter(mH) (**mH).Valdid.Meter (Vdd) return </p><p class="calibre2">
on SetSystem (!TelCom) set mxcpl.obj to lim (Val[pd]), NetxtVal </p><p class="calibre2">
 </p><p class="calibre2">
Arnold smise di operare al computer e se ne andò dietro le quinte per controllare il codice: le istruzioni linea per linea che dicevano al computer come comportarsi. Arnold si rese subito conto con suo grande disappunto che il programma completo di Jurassic Park conteneva più di mezzo milione di linee di codice, la maggior parte non documentata, senza spiegazione. Wu si avvicinò. «Che stai facendo, John?». </p><p class="calibre2">
«Controllando il codice». </p><p class="calibre2">
«Esaminandolo linea per linea? Ti ci vorrà una vita». </p><p class="calibre2">
«Non dirmelo!», disse Arnold. </p><p class="calibre2">
 </p><p class="calibre2">
<b class="calibre1">LA STRADA </b></p><p class="calibre2">
 </p><p class="calibre2">
Muldoon prese la curva molto velocemente, la Jeep slittava sul fango. Seduto di fianco a lui, Gennaro serrava i pugni. Stavano correndo lungo la strada della scogliera, in alto sopra il fiume, ora nascosto sotto di loro nell'oscurità. Muldoon accelerò. Era teso in volto. </p><p class="calibre2">
«Quanto ancora?», disse Gennaro. </p><p class="calibre2">
«Quattro, forse cinque chilometri». </p><p class="calibre2">
Ellie e Harding stavano tornando al Centro visitatori. Gennaro si era offerto di accompagnare Muldoon. L'auto sterzò. «È passata un'ora», disse Muldoon. «Un'ora senza una parola dalle altre auto». </p><p class="calibre2">
«Ma hanno le radio», disse Gennaro. </p><p class="calibre2">
«Non siamo riusciti a metterci in contatto», disse Muldoon. Gennaro aggrottò la fronte. «Se mi trovassi in una macchina per un'ora sotto la pioggia, cercherei di sicuro di usare la radio per chiamare qualcuno». </p><p class="calibre2">
«Anch'io», disse Muldoon. </p><p class="calibre2">
Gennaro scosse la testa. «Pensi davvero sia successo loro qualcosa?». </p><p class="calibre2">
«Può darsi che stiano benissimo», disse Muldoon, «ma sarò più tranquillo quando riuscirò a vederli. Dovremmo trovarli da un momento all'altro». La strada curvò, poi iniziò a salire su per una collina. Alla base della collina Gennaro vide qualcosa di bianco, che giaceva tra le felci dalla parte della strada. «Fermati», disse Gennaro, e Muldoon frenò. Gennaro saltò </p><p class="calibre2">
fuori e corse avanti tra i fari della Jeep per vedere di cosa si trattava. Sembrava un pezzo di vestiario, ma c'era... Gennaro si fermò. </p><p class="calibre2">
Anche a due metri di distanza, poteva vedere chiaramente cos'era. Avanzò più lentamente. Muldoon si sporse dall'auto e disse: «Cos'è?». </p><p class="calibre2">
«È una gamba», disse Gennaro. </p><p class="calibre2">
La carne della gamba era di un blu-bianco pallido; dove una volta c'era stato il ginocchio terminava in un lacero moncherino sanguinolento. Sotto il polpaccio vide un calzino bianco, e una scarpa marrone. Era il tipo di scarpa che portava Ed Regis. </p><p class="calibre2">
Muldoon a questo punto era uscito dall'auto, era corso a piegarsi sulla gamba. «Gesù». Sollevò la gamba fuori dal fogliame, la tenne alta nella luce dei fari, e dal moncherino gli sgorgò sulla mano del sangue. Gennaro era ancora a un metro di distanza. Si piegò velocemente, mise le mani sulle ginocchia, chiuse gli occhi e respirò profondamente, cercando di non vomitare. </p><p class="calibre2">
«Gennaro». La voce di Muldoon era tagliente. </p><p class="calibre2">
«Sì?». </p><p class="calibre2">
«Spostati. Stai ostruendo la luce». </p><p class="calibre2">
Gennaro fece un respiro, e si spostò. Quando aprì gli occhi vide Muldoon fissare criticamente il moncherino. «Strappata all'altezza della giuntura», disse Muldoon. «Non l'ha morsa, l'ha girata e strappata. Gli ha sempli-cemente strappato la gamba». Muldoon stava in piedi e teneva la gamba mozzata all'ingiù di modo che il sangue restante gocciolasse sulle felci. La mano, insanguinata, imbrattò il calzino bianco. A Gennaro tornò la nausea. </p><p class="calibre2">
«Cosa è successo è chiaro», stava dicendo Muldoon. «Il T-rex l'ha preso», Muldoon guardò la collina, poi Gennaro. «Stai bene? Puoi proseguire?». </p><p class="calibre2">
«Sì», disse Gennaro. «Posso proseguire». </p><p class="calibre2">
Muldoon stava camminando verso la Jeep, portando con sé la gamba. </p><p class="calibre2">
«Sarà meglio portarla con noi», disse. «Non mi pare giusto lasciarla qui. Cristo, farà un immondezzaio in macchina. Guarda se c'è qualcosa nel retro, ti dispiace? Uno straccio o un giornale...». Gennaro aprì la portiera posteriore e rovistò nello spazio dietro il sedile. Era contento di poter pensare a qualcos'altro per un momento. Il problema di come impacchettare la gamba mozzata si allargò fino a colmargli la mente, spingendo fuori tutti gli altri pensieri. Trovò una borsa di tela con degli attrezzi da lavoro, un cerchione, una scatola di cartone, e... </p><p class="calibre2">
«Due stracci», disse. Erano accuratamente avvolti nella plastica. </p><p class="calibre2">
«Dammene uno», disse Muldoon, ancora fuori dell'auto. Muldoon avvolse la gamba e passò il fagotto ormai senza forma a Gennaro. Reggendolo, Gennaro fu sorpreso dal peso. «Mettilo dietro», disse Muldoon. «Se ci fosse un modo per bloccarlo sai, così non va di qua e di là...». </p><p class="calibre2">
«Va bene». Gennaro mise il fagotto nel retro, e Muldoon si mise al volante. Accelerò, le ruote girarono nel fango, poi sterrarono. La Jeep corse veloce su per la collina, e per un momento i fari puntarono in alto nel fogliame, poi girarono giù e Gennaro poté vedere la strada innanzi a lui. </p><p class="calibre2">
«Gesù», disse Muldoon. </p><p class="calibre2">
Gennaro vide una sola Land Cruiser, che giaceva capovolta in mezzo alla strada. Non riusciva a vedere la seconda Land Cruiser. «Dov'è l'altra macchina?». </p><p class="calibre2">
Muldoon si guardò brevemente intorno, indicò a sinistra. «Là». La seconda Land Cruiser era a una decina di metri di distanza, accartocciata ai piedi di un albero. </p><p class="calibre2">
«Che ci fa là?». </p><p class="calibre2">
«L'ha scagliata il T-rex». </p><p class="calibre2">
«Scagliata?», disse Gennaro. </p><p class="calibre2">
Il volto di Muldoon era severo. «Sistemiamo subito questa faccenda», disse, scendendo dalla Jeep. Corsero verso la seconda Land Cruiser. Le loro torce rotearono avanti e indietro nella notte. Man mano che si avvicinavano, Gennaro vide in che stato era ridotta la macchina. Lasciò che Muldoon guardasse dentro per primo. </p><p class="calibre2">
«Non stare a farti illusioni», disse Muldoon. «È molto improbabile che riuscirai a trovare qualcuno». </p><p class="calibre2">
«Sì?». </p><p class="calibre2">
«Sì», disse. Spiegò che durante i suoi anni in Africa aveva ispezionato i resti di una mezza dozzina di aggressioni animali a esseri umani nella foresta. Un attacco di leopardo: il leopardo aveva squarciato una tenda durante la notte e aveva preso un bambino di tre anni. Poi un attacco di bufalo ad Amboseli; due attacchi di leoni. Un attacco di coccodrillo al nord, vicino a Meru. In ciascun caso, era sorprendente quante poche tracce fossero state lasciate. </p><p class="calibre2">
La gente inesperta immaginava prove orribili delle aggressioni animali: arti strappati abbandonati nella tenda, tracce di sangue che si perdevano nella macchia, vestiti imbrattati di sangue vicino al campo. Ma la verità era che di solito non restava nulla, specialmente se la vittima era piccola, un neonato o un bambino. Era come se la persona fosse semplicemente scomparsa, come se ne fosse andata nella foresta e non fosse ritornata mai più. Un predatore può uccidere un bambino scuotendolo, rompendogli l'osso del collo. Di solito non c'è sangue. </p><p class="calibre2">
E il più delle volte non si sono mai trovati altri resti delle vittime. Talvolta un bottone di una camicia, o una suola di scarpa. Ma il più delle volte, niente. I predatori prendono i bambini - preferiscono i bambini - e non lasciano nulla. Così Muldoon pensava che fosse altamente improbabile che trovassero qualche resto dei bambini. Ma mentre guardava all'interno, ebbe una sorpresa. </p><p class="calibre2">
«Che io sia dannato», disse. </p><p class="calibre2">
 </p><p class="calibre2">
Muldoon cercò di ricostruire la scena. Il parabrezza anteriore della Land Cruiser era in frantumi, ma non c'era molto vetro lì vicino. Aveva notato schegge di vetro dietro, nella strada. Così il parabrezza doveva essersi rotto là dietro, prima che il tirannosauro sollevasse la macchina per scaraventarla qui. Comunque l'auto aveva ricevuto un colpo tremendo. Muldoon illuminò all'interno con la torcia. </p><p class="calibre2">
«Vuota?», disse Gennaro, ansiosamente. </p><p class="calibre2">
«Non del tutto», disse Muldoon. La torcia fece scintillare un microtelefono rotto e sul fondo della macchina vide qualcos'altro, qualcosa di curvo e nero. Le portiere anteriori erano ammaccate e bloccate, ma si arrampicò </p><p class="calibre2">
attraverso la portiera posteriore e si trascinò sopra il sedile a raccogliere l'oggetto nero. </p><p class="calibre2">
«È un orologio», disse, fissandolo nel raggio della torcia. Un orologio digitale da poco con un cinturino di plastica nera. Il quadrante a cristalli liquidi era ridotto in frantumi. Pensò che potesse essere del ragazzo, ma non ne era sicuro. Però era il tipo di orologio che avrebbe potuto avere un bambino. </p><p class="calibre2">
«Cos'è, un orologio?», disse Gennaro. </p><p class="calibre2">
«Sì. E c'è una radio, ma è rotta». </p><p class="calibre2">
«È significativo?». </p><p class="calibre2">
«Sì. E c'è qualcos'altro...», Muldoon annusò. C'era un acre odore all'interno dell'auto. Fece brillare la luce intorno finché vide il vomito che gocciolava fuori dal pannello della porta laterale. Lo toccò: ancora fresco. «Uno dei bambini forse è vivo», disse Muldoon. Gennaro lo guardò di sbieco. «Cosa te lo fa pensare?». </p><p class="calibre2">
«L'orologio», disse Muldoon. «L'orologio lo prova». Porse l'orologio a Gennaro, che lo tenne nel bagliore della torcia, e se lo fece girare nelle mani. </p><p class="calibre2">
«Il cristallo è rotto», disse Gennaro. </p><p class="calibre2">
«Sì», disse Muldoon. «E il cinturino è intatto». </p><p class="calibre2">
«Che significa?». </p><p class="calibre2">
«Che il ragazzo se l'è tolto». </p><p class="calibre2">
«Può essere successo in qualsiasi momento», disse Gennaro. «In qualsiasi momento prima dell'attacco». </p><p class="calibre2">
«No», disse Muldoon. «I cristalli liquidi sono resistenti. Ci vuole un colpo forte per romperli. Il quadrante dell'orologio è andato in frantumi durante l'attacco». </p><p class="calibre2">
«Allora il ragazzo si è tolto l'orologio». </p><p class="calibre2">
«Pensaci», disse Muldoon. «Se tu fossi attaccato da un tirannosauro, ti fermeresti per toglierti l'orologio?». </p><p class="calibre2">
«Forse è stato strappato». </p><p class="calibre2">
«È quasi impossibile strappare un orologio dalla mano di qualcuno, senza staccargli anche la mano. Comunque il cinturino è intatto. No», disse Muldoon, «il ragazzo se l'è tolto da solo. Ha guardato l'orologio, ha visto che era rotto, e l'ha tolto. Ha avuto il tempo per farlo». </p><p class="calibre2">
«Quando?». </p><p class="calibre2">
«Può essere stato soltanto dopo l'attacco», disse Muldoon. «Il ragazzo dev'essere stato nella macchina, dopo l'attacco. E la radio s'è rotta, così ha lasciato pure quella. È un ragazzo intelligente, e sapeva che non sarebbero stati utili». </p><p class="calibre2">
«Se è così intelligente», disse Gennaro, «dove può essere andato? Perché </p><p class="calibre2">
io sarei rimasto qui ad aspettare di essere raccolto». </p><p class="calibre2">
«Sì», disse Muldoon. «Ma forse non poteva restare qui. Forse il tirannosauro è tornato. O qualche altro animale. Comunque qualcosa lo ha fatto partire». </p><p class="calibre2">
«Dove pensi che sia andato?», disse Gennaro. </p><p class="calibre2">
«Vediamo se possiamo stabilirlo», disse Muldoon, e a grandi passi si avviò sulla strada principale. </p><p class="calibre2">
 </p><p class="calibre2">
Gennaro osservava Muldoon scrutare il terreno con la torcia. Aveva la faccia a pochi centimetri dal fango, intento nella ricerca. Muldoon era veramente convinto di star per scoprire qualcosa, di trovare vivo almeno uno dei ragazzi. Gennaro non si lasciò impressionare. Lo shock del ritrovamento della gamba mozzata lo aveva fermamente deciso a chiudere il parco e a distruggerlo. Non importava cosa avrebbe detto Muldoon, Gennaro trovava scorretto il suo ingiustificato entusiasmo, la sua speranza, e... </p><p class="calibre2">
«Noti queste impronte?», chiese Muldoon, guardando ancora il terreno. </p><p class="calibre2">
«Che impronte?», disse Gennaro. </p><p class="calibre2">
«Queste impronte: guardale: vengono verso di noi dalla strada. E sono impronte della misura di un adulto. Scarpe con la suola di gomma. Nota il loro particolare disegno...». </p><p class="calibre2">
Gennaro vedeva solo fango. Pozzanghere illuminate dalla torcia. </p><p class="calibre2">
«Puoi vedere», continuò Muldoon, «le impronte dell'adulto giungono fin qui, dove sono raggiunte da altre impronte. Piccola e media misura... si muovono in cerchio, sovrapponendosi... quasi come se stessero insieme, a parlare... Ma ora, eccoli, sembra si siano messi a correre...». Indicò. «Là. Nel parco». </p><p class="calibre2">
Gennaro scosse la testa. </p><p class="calibre2">
«In questo fango puoi vedere quello che vuoi». </p><p class="calibre2">
Muldoon si alzò e fece un passo indietro. Guardò giù a terra e sospirò. </p><p class="calibre2">
«Di' quello che ti pare, scommetto che uno dei ragazzi è sopravvissuto. E forse entrambi. Forse anche un adulto, se queste grandi impronte appartengono a qualcun altro che non sia Regis. Dobbiamo cercare nel parco». </p><p class="calibre2">
«Questa notte?», disse Gennaro. </p><p class="calibre2">
Ma Muldoon non lo ascoltava. S'era allontanato, verso un terrapieno di terra soffice, vicino a un condotto per il drenaggio della pioggia. Si accucciò di nuovo. «Che indossava la ragazzina?». </p><p class="calibre2">
«Cristo», disse Gennaro. «Non lo so». </p><p class="calibre2">
Procedendo lentamente, Muldoon si spostò più lontano verso il lato della strada. Poi udirono un ansimare. Era decisamente un rumore di animale. </p><p class="calibre2">
«Ascolta», disse Gennaro, colto dal panico, «penso sia meglio...». </p><p class="calibre2">
«Sss...», fece Muldoon. </p><p class="calibre2">
Si fermò, in ascolto. </p><p class="calibre2">
«È solo il vento», disse Gennaro. </p><p class="calibre2">
Udirono nuovamente l'ansimare, distintamente questa volta. Non era il vento. Giungeva dalle piante direttamente davanti a loro, dal ciglio della strada. Non assomigliava a un animale, ma Muldoon si mosse in avanti con cautela. Agitò la torcia e urlò, ma l'ansimare non cambiò. Muldoon spinse da parte le fronde di una palma. </p><p class="calibre2">
«Cos'è?», disse Gennaro. </p><p class="calibre2">
«È Malcolm», disse Muldoon. </p><p class="calibre2">
 </p><p class="calibre2">
Ian Malcolm giaceva sulla schiena, la pelle grigio-bianca, la bocca aperta. Il respiro usciva in ansimanti singulti. Muldoon passò la torcia a Gennaro, poi si piegò ad esaminare il corpo. «Non riesco a trovare la lesione», disse. «Testa a posto, torace, braccia...». </p><p class="calibre2">
Allora Gennaro fece luce sulle gambe. «S'è messo un laccio emostatico». La cintura di Malcolm era attorcigliata saldamente sopra la coscia destra. Gennaro spostò la torcia giù per la gamba. La caviglia destra piegata in fuori faceva un angolo sgraziato con la gamba, i pantaloni erano schiacciati, inzuppati di sangue. Muldoon toccò la caviglia delicatamente, e Malcolm emise un gemito. Muldoon fece qualche passo indietro e cercò di decidere il da farsi. Malcolm poteva avere altre lesioni. Poteva aver la schiena rotta. Forse a spostarlo si rischiava di ucciderlo. Ma a lasciarlo lì, sarebbe morto dallo shock. Era solo perché aveva avuto la presenza di spirito di mettersi un laccio emostatico che non era ancora morto dissanguato. E probabilmente era condannato. Tanto valeva muoverlo. </p><p class="calibre2">
Gennaro aiutò Muldoon a raccogliere l'uomo, issandolo con difficoltà </p><p class="calibre2">
sopra le spalle. Malcolm gemeva, e respirava in strozzati singulti. «Lex», disse. «Lex... è andata... Lex...». </p><p class="calibre2">
«Chi è Lex?», chiese Muldoon. </p><p class="calibre2">
«La ragazzina», disse Gennaro. </p><p class="calibre2">
Portarono Malcolm nella Jeep, e a fatica lo misero sul sedile posteriore. Gennaro fissò saldamente il laccio emostatico attorno alla gamba. Malcolm gemette di nuovo. Muldoon fece scivolare il risvolto dei pantaloni e vide nella carne le bianche schegge smussate dell'osso sporgente. </p><p class="calibre2">
«Dobbiamo riportarlo indietro», disse Muldoon. </p><p class="calibre2">
«Vuoi andartene da qui senza i ragazzi?», disse Gennaro. </p><p class="calibre2">
«Se sono andati nel parco, sono cinquemila ettari», disse Muldoon, scuotendo il capo. «Il solo modo di trovare qualcosa laggiù è con i sensori di movimento. Se i ragazzi sono vivi, sono in giro, i sensori di movimento li individueranno, e noi possiamo andare direttamente da loro e riportarli indietro. Ma se non portiamo indietro Malcolm in questo preciso istante, morirà». </p><p class="calibre2">
«Allora dobbiamo tornare», disse Gennaro. </p><p class="calibre2">
«Penso di sì». </p><p class="calibre2">
Salirono in macchina. Gennaro disse: «Dirai a Hammond che i ragazzi si sono persi?». </p><p class="calibre2">
«No», disse Muldoon. «Glielo dirai tu». </p><p class="calibre2">
 </p><p class="calibre2">
<b class="calibre1">CONTROLLO </b></p><p class="calibre2">
 </p><p class="calibre2">
Donald Gennaro fissò Hammond, seduto nella cafétéria deserta. L'uomo stava prendendo un cucchiaino di gelato, lo mangiava con calma. «Così </p><p class="calibre2">
Muldoon crede che i ragazzi siano da qualche parte nel parco?». </p><p class="calibre2">
«Sì». </p><p class="calibre2">
«Allora sono sicuro che li troveremo». </p><p class="calibre2">
«Lo spero», disse Gennaro. Osservò il vecchio che mangiava con determinazione e provò un brivido. </p><p class="calibre2">
«Oh, sono sicuro che li troveremo. In fondo, come ho detto a tutti, questo parco è stato costruito apposta per i ragazzi». Gennaro disse: «Volevo solo farti capire che li abbiamo persi». </p><p class="calibre2">
«Persi?», scattò all'improvviso. «Certo che lo so che si sono persi. Non sono sclerotico». Sospirò e cambiò di tono. «Senti, Donald», disse Hammond. «Non dobbiamo lasciarci trascinare dagli eventi. Abbiamo avuto un piccolo guasto a causa del temporale o qualunque cosa fosse, e di conseguenza siamo incorsi in uno spiacevole, sfortunato incidente. E questo è </p><p class="calibre2">
tutto ciò che è successo. Ce ne stiamo occupando. Arnold sta rimettendo a posto i computer. Muldoon è andato a prendere i ragazzi, e sono sicuro che tornerà con loro prima che abbiamo finito questo gelato. Così non ci resta che attendere e vedere cosa viene fuori, d'accordo?». </p><p class="calibre2">
«Come vuoi», disse Gennaro. </p><p class="calibre2">
 </p><p class="calibre2">
«Perché?», disse Henry Wu, guardando la console. </p><p class="calibre2">
«Perché penso che Nedry abbia fatto qualcosa al codice», disse Arnold. </p><p class="calibre2">
«È per questo che lo controllo». </p><p class="calibre2">
«Va bene», disse Wu. «Ma non hai altra scelta?». </p><p class="calibre2">
«Tipo?», disse Arnold. </p><p class="calibre2">
«Non so. Sono ancora attivi i sistemi di sicurezza?», disse Wu. «Il controllo tasti? Quel genere di cose?». </p><p class="calibre2">
«Gesù», disse Arnold, schioccando le dita. «Devono esserlo. I sistemi di sicurezza possono venire esclusi solo dal pannello principale». </p><p class="calibre2">
«Bene», disse Wu, «se il controllo tasti è attivo, puoi ricostruire cosa ha combinato». </p><p class="calibre2">
«Come no», disse Arnold. Cominciò a premere i pulsanti. Perché non ci aveva pensato prima? Era così ovvio. Il sistema computerizzato di Jurassic Park aveva all'interno diversi livelli di sistemi di sicurezza. Uno di questi era il programma controllo tasti che registrava tutti i tasti di controllo utilizzati dai diversi operatori che avevano accesso al sistema. All'inizio era stato installato come dispositivo per eliminare gli errori, ma poi era stato mantenuto per il suo valore di sicurezza. </p><p class="calibre2">
In un attimo, tutti i tasti di controllo utilizzati da Nedry nel corso della giornata furono visualizzati entro una finestra sullo schermo: </p><p class="calibre2">
 </p><p class="calibre2">
13, 42, 121, 32, 88, 77, 19, 13, 122, 13, 44, 52, 77, 90, 13, 99, 13, 100, 13, 109, 55, 103, 144, 13, 99, 87, 60, 13, 44, 12, 09, 13, 43, 63, 13, 46, 57, 89, 103, 122, 13, 44, 52, 88, 9, 31, 13, 21, 13, 57, 98, 100, 102, 103, 13, 112, 13, 146, 13, 13, 13, 77,67,88, 23, 13, 13 </p><p class="calibre2">
system </p><p class="calibre2">
nedry </p><p class="calibre2">
goto command level </p><p class="calibre2">
nedry </p><p class="calibre2">
040/#xy/67&amp; </p><p class="calibre2">
mr goodbytes </p><p class="calibre2">
security </p><p class="calibre2">
keycheck off </p><p class="calibre2">
safety off </p><p class="calibre2">
sl off </p><p class="calibre2">
security </p><p class="calibre2">
bnco-cng.obj </p><p class="calibre2">
 </p><p class="calibre2">
«Tutto qui?», disse Arnold. «Ha bighellonato qui per ore, pare». </p><p class="calibre2">
«Probabilmente solo per ammazzare il tempo», disse Wu. </p><p class="calibre2">
«Finché non ha deciso di mettersi al lavoro». </p><p class="calibre2">
L'elenco iniziale dei numeri rappresentava i codici ASCI corrispondenti ai tasti che Nedry aveva pigiato alla sua console. Quei numeri significavano che operava ancora a livello interfaccia utenti, come un qualsiasi utente di computer. Così, all'inizio, Nedry aveva solo dato un'occhiata, cosa che non ci si aspetterebbe dal programmatore che ha elaborato il sistema. </p><p class="calibre2">
«Forse stava cercando di vedere se c'erano dei cambiamenti, prima di accedere al sistema», disse Wu. </p><p class="calibre2">
«Forse», disse Arnold. Adesso stava guardando l'elenco dei comandi che gli permetteva di seguire la progressione di Nedry attraverso il sistema, linea dopo linea. «Almeno possiamo vedere che cosa ha fatto». <i class="calibre3">sistema </i> era la richiesta di Nedry per lasciare il livello interfaccia utenti e accedere al codice stesso. Il computer aveva chiesto il suo nome, e lui aveva replicato:  <i class="calibre3">nedry. </i> Quel nome era autorizzato ad accedere al codice, e quindi il computer gli aveva permesso di entrare nel sistema. Nedry aveva allora chiesto  <i class="calibre3">vai al livello comandi</i>,  <i class="calibre3">  </i> il livello di controllo più alto del computer. Il livello comandi richiedeva sicurezza extra e quindi il computer aveva chiesto a Nedry il suo nome, il numero d'accesso e la parola d'ordine. <i class="calibre3">nedry</i> </p><p class="calibre2">
 <i class="calibre3">040/#xy/67&amp; </i> </p><p class="calibre2">
 <i class="calibre3">mr goodbytes</i> </p><p class="calibre2">
Queste risposte avevano consentito a Nedry di entrare al livello comandi. A quel punto chiese  <i class="calibre3">sicurezza </i> e, poiché era autorizzato, il computer gli consentì l'accesso. Raggiunto il livello di sicurezza, Nedry provò tre varianti: <i class="calibre3">controllo tasti chiuso</i> </p><p class="calibre2">
 <i class="calibre3">sicurezza chiusa</i> </p><p class="calibre2">
 <i class="calibre3">sl chiuso</i> </p><p class="calibre2">
«Stava cercando di chiudere il sistema di sicurezza», disse Wu. «Non voleva che nessuno vedesse cosa stava per fare». </p><p class="calibre2">
«Proprio così», disse Arnold. «E, a quanto pare, non sapeva che non è </p><p class="calibre2">
più possibile chiudere il sistema, a meno di far scattare manualmente gli interruttori della console principale». </p><p class="calibre2">
Dopo tre comandi errati, il computer automaticamente cominciò a diffidare di Nedry. Ma dal momento che era entrato con l'appropriata autorizzazione, il computer aveva dato per scontato che Nedry si era sbagliato nel tentativo di fare qualcosa di impossibile dal punto dove si trovava. Il computer gli chiese quindi di nuovo dove voleva andare, e Nedry rispose: <i class="calibre3">sicurezza. </i> Gli fu permesso di rimanere. </p><p class="calibre2">
«Finalmente», disse Wu, «ecco la chiave». Indicò l'ultimo dei comandi che Nedry aveva utilizzato. </p><p class="calibre2">
 <i class="calibre3">bnco-cng.obj</i> </p><p class="calibre2">
«Che diavolo è questo?», chiese Arnold. «Coniglio bianco? Cos'è, uno scherzo?». </p><p class="calibre2">
«Viene segnalato come un oggetto», disse Wu. Nella terminologia del computer, un "oggetto" è un blocco di codice che può essere spostato e usato, proprio come una sedia in una stanza. Un oggetto può essere una serie di comandi per disegnare un diagramma, o per ripulire lo schermo, o per eseguire un certo calcolo. </p><p class="calibre2">
«Vediamo dov'è nel codice», disse Arnold. «Forse possiamo capire a cosa serve». Passò sulle funzioni del programma e compose: CERCA BNCO-CNG.OBJ </p><p class="calibre2">
Il computer lampeggiò: </p></body>
</html>
