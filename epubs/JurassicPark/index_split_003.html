<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>MICHAEL CRICHTON</title>
    <meta name="generator" content="pdftohtml 0.36"/>
    <meta name="author" content="stevenlob"/>
    <meta name="date" content="2006-02-17T20:17:12+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<h1 class="calibre4">OGGETTO NON TROVATO NEGLI ARCHIVI </h1><p class="calibre2">
«Non esiste», disse Arnold. </p><p class="calibre2">
«Prova a cercarlo nel listato», disse Wu. </p><p class="calibre2">
Arnold compose: </p><p class="calibre2">
CERCA/LISTATO: BNCO-CNG.O </p><p class="calibre2">
Lo schermo scorse rapidamente. Le linee del codice si confondevano mentre si succedevano una dopo l'altra. Continuò in questo modo per circa un minuto, poi si fermò bruscamente. </p><p class="calibre2">
«Ecco», disse Wu. «Non è un oggetto, è un comando». </p><p class="calibre2">
Lo schermo mostrava una piccola freccia che puntava su una linea del codice: </p><p class="calibre2">
 </p><p class="calibre2">
curV = GetHandl (ssm.dt) tempRgn [itm.dd2]. </p><p class="calibre2">
curH = GetHandl {ssd.} tempRgn2 [itm.dd4]. </p><p class="calibre2">
on DrawMeter(lgN) set shp-val.obj to lim(Val(d))-Xval. if ValidMeter(mH)(**mH).MeterVis return. </p><p class="calibre2">
if Meterhandl(vGT) ((DrawBack(tY)) return. </p><p class="calibre2">
limitDat.4 = maxBits(%33)to[limit.04]set on. </p><p class="calibre2">
limitDat.5 = setzero, setfive, 0 [limit.2—var(szh)]. </p><p class="calibre2">
-&gt; on bnco-cng.obj call link.sst [security, perimeter] set to off. vertRange = [maxRange + setlim] tempVgn(fdn—&amp;bb + $404). horRange = [maxRange—setlim/2] tempHgn(fdn—&amp;dd + $105). void DrawMeter send-screen.obj print. </p><p class="calibre2">
 </p><p class="calibre2">
«Figlio di puttana», disse Arnold. </p><p class="calibre2">
Wu scosse la testa. «Non c'è nessun errore nel codice». </p><p class="calibre2">
«No», disse Arnold. «È una porta a trappola. Il grasso bastardo ha immesso quello che assomigliava alla chiamata di un oggetto, ma che in realtà era un comando che collega i sistemi di sicurezza e del perimetro per poi disattivarli. Gli dà completo accesso ad ogni zona del parco». </p><p class="calibre2">
«Allora dobbiamo riuscire a riattivarli», disse Wu. </p><p class="calibre2">
«Sì, dobbiamo». Arnold guardò accigliato lo schermo. «Non ci resta che capire qual è il comando. Farò scorrere una traccia esecutiva sul collegamento», disse. «Bene. Vedremo dove ci porta». Wu si alzò dalla sedia. «Nel frattempo», disse, «quel qualcuno è entrato nel congelatore un'ora fa circa. Penso che dovrei andare a contare i miei embrioni». </p><p class="calibre2">
 </p><p class="calibre2">
Nella sua stanza, Ellie si stava cambiando i vestiti bagnati, quando sentì </p><p class="calibre2">
bussare alla porta. </p><p class="calibre2">
«Alan?», disse, ma quando aprì la porta vide Muldoon che stava lì in piedi, con un pacchetto avvolto nella plastica sotto il braccio. Anche Muldoon era bagnato e c'erano strisce di sporco sui suoi vestiti. </p><p class="calibre2">
«Mi dispiace, ma ci serve il suo aiuto», disse Muldoon rapidamente. «Le Land Cruiser sono state attaccate un'ora fa. Abbiamo portato Malcolm, ma è sotto shock. Ha una brutta lesione alla gamba. Non ha ancora ripreso conoscenza, ma l'ho messo a letto nella sua stanza. Harding sta per arrivare». </p><p class="calibre2">
«Harding?», disse. «E gli altri?». </p><p class="calibre2">
«Non abbiamo trovato gli altri, dottoressa Sattler», disse Muldoon. Adesso stava parlando lentamente. </p><p class="calibre2">
«Oh, mio Dio». </p><p class="calibre2">
«Ma pensiamo che il dottor Grant e i bambini siano ancora vivi. Pensiamo che siano andati nel parco». </p><p class="calibre2">
«Andati nel parco?». </p><p class="calibre2">
«Pensiamo di sì. Nel frattempo, Malcolm ha bisogno d'aiuto. Ho chiamato Harding». </p><p class="calibre2">
«Non dovrebbe chiamare il dottore?». </p><p class="calibre2">
«Non ci sono dottori sull'isola. Harding è il migliore che abbiamo». </p><p class="calibre2">
«Ma sicuramente può chiamare un dottore...», disse lei. </p><p class="calibre2">
«No». Muldoon scosse il capo. «Le linee telefoniche sono interrotte. Non possiamo metterci in contatto». Spostò il pacco sotto il braccio. </p><p class="calibre2">
«Che cos'è?», chiese lei. </p><p class="calibre2">
«Niente. Vada nella stanza di Malcolm e aiuti Harding, se può». E Muldoon se ne andò. </p><p class="calibre2">
Si mise a sedere sul letto, scioccata. Ellie Sattler non era una donna incline al panico inutile, e sapeva che Grant se l'era già cavata più volte in situazioni pericolose. Una volta s'era perso per quattro giorni nelle  <i class="calibre3">badlands</i> quando una scarpata era franata sotto di lui e il suo autocarro era precipitato per trenta metri in un burrone. La gamba destra di Grant era spezzata. Non aveva acqua. Ma era tornato a piedi con una gamba rotta. D'altro canto, i ragazzi... </p><p class="calibre2">
Scosse la testa, allontanando il pensiero. I ragazzi probabilmente erano con Grant. E se Grant era fuori nel parco, be'... chi meglio di un esperto di dinosauri poteva portarli in salvo attraverso Jurassic Park? </p><p class="calibre2">
 </p><p class="calibre2">
<b class="calibre1">NEL PARCO </b></p><p class="calibre2">
 </p><p class="calibre2">
«Sono stanca», disse Lex. «Mi prenda in braccio, dottor Grant». </p><p class="calibre2">
«Sei troppo grossa», disse Tim. </p><p class="calibre2">
«Ma sono  <i class="calibre3">stanca</i>»,  <i class="calibre3"> </i> disse lei. </p><p class="calibre2">
«Va bene Lex», disse Grant, tirandola su. «Oop, sei pesante». Erano quasi le nove di sera. La luna piena era offuscata da una progressiva foschia, e le loro ombre smorzate li condussero attraverso un campo aperto, oltre la scura foresta. Grant era immerso nei suoi pensieri, cercava di capire dove si trovava. Da quando avevano sorpassato la prima volta il recinto che il tirannosauro aveva abbattuto, Grant aveva buone ragioni di credere che adesso si trovassero nella zona del tirannosauro. Un posto dove non voleva restare. Nella sua mente, continuava a ricostruire il tracciato con cui il computer aveva descritto il territorio del tirannosauro, il serrato groviglio di linee che ne rappresentava i movimenti in quella piccola zona. Lui e i ragazzi adesso si trovavano in quell'area. </p><p class="calibre2">
Ma Grant ricordava anche che i tirannosauri erano isolati da tutti gli altri animali, quindi erano in grado di sapere che lasciavano il loro territorio una volta che avessero attraversato la barriera: un recinto, o un fossato, o entrambi. </p><p class="calibre2">
Non aveva visto alcuna barriera, finora. </p><p class="calibre2">
La bambina appoggiò il capo sulle sue spalle, e si arricciò i capelli con le dita. Presto si sarebbe addormentata. Tim arrancava accanto a Grant. </p><p class="calibre2">
«Come ti senti, Tim?». </p><p class="calibre2">
«Bene», disse. «Ma mi sembra che siamo nell'area del tirannosauro». </p><p class="calibre2">
«È assai probabile. Ma spero che ne usciremo presto». </p><p class="calibre2">
«Vuole entrare nella foresta?», disse Tim. Mentre si avvicinava, la foresta gli pareva buia e minacciosa. </p><p class="calibre2">
«Penso di sì», disse Grant. «Possiamo farci pilotare dai numeri sui sensori di movimento». I sensori di movimento erano delle scatole verdi a circa un metro dal terreno. Alcuni erano isolati, ma la maggior parte era attaccata agli alberi. Nessuno funzionava, perché l'energia elettrica, a quanto pareva, era ancora disattivata. Ogni scatola aveva una lente di vetro montata al centro, e sotto quella un numero di codice. Più avanti, sotto il chiaro di luna striato dalla foschia, Grant vide una scatola segnalata T/S/04. </p><p class="calibre2">
Entrarono nella foresta. Alberi enormi si profilavano da tutte le parti. Al chiaro di luna una bassa foschia indugiava sul terreno, arricciandosi attorno alle radici degli alberi. Era bello, ma rendeva il cammino insidioso. Grant stava osservando i sensori. Sembravano numerati in ordine decrescente. Passò il T/S/03 e il T/S/02. Finalmente raggiunsero il T/S/01. Era stanco di portare la bambina, e sperava di avere trovato il confine del recinto del tirannosauro, ma era solo un'altra scatola nel mezzo della foresta. La scatola successiva era marcata T/N/01, seguita dalla T/N/02. Grant capì </p><p class="calibre2">
che i numeri dovevano essere disposti geograficamente attorno all'epicentro, come su una bussola. Stavano andando da sud a nord, e quindi i numeri diventavano più piccoli mentre si avvicinavano al centro e poi di nuovo più grandi. </p><p class="calibre2">
«Almeno stiamo andando nella direzione giusta», disse Tim. </p><p class="calibre2">
«Se non altro», disse Grant. </p><p class="calibre2">
Tim sorrise, e nella nebbia inciampò nei rampicanti. Si alzò rapidamente. Proseguirono per un po'. «I miei genitori stanno per ottenere il divorzio», disse. </p><p class="calibre2">
«Uh-uhu», disse Grant. </p><p class="calibre2">
«Papà se n'è andato il mese scorso. Vive da solo a Mill Valley, adesso». </p><p class="calibre2">
«Uh-uhu». </p><p class="calibre2">
«Non prende mai in braccio mia sorella. Non la prende nemmeno sulle ginocchia». </p><p class="calibre2">
«E dice che sei fissato coi dinosauri», disse Grant. </p><p class="calibre2">
Tim sospirò: «Sì». </p><p class="calibre2">
«Ti manca?», disse Grant. </p><p class="calibre2">
«Non proprio», disse Tim. «Qualche volta. A lei manca di più». </p><p class="calibre2">
«A chi, a tua madre?». </p><p class="calibre2">
«No, a Lex. Mia mamma ha un fidanzato. Lo ha conosciuto sul lavoro». Camminarono in silenzio per un po', passando il T/N/03 e il T/N/04. </p><p class="calibre2">
«L'hai mai incontrato?», disse Grant. </p><p class="calibre2">
«Sì». </p><p class="calibre2">
«Com'è?». </p><p class="calibre2">
«Non male», disse Tim. «È più giovane di papà, ma è calvo». </p><p class="calibre2">
«Come ti tratta?». </p><p class="calibre2">
«Non so. Bene. Penso cerchi di prendermi dal lato buono. Non so come andrà. Qualche volta mamma dice che dovremmo vendere la casa e spostarci. Qualche volta lui e mamma litigano, la notte tardi. Io mi siedo nella mia stanza e gioco con il computer, ma li sento lo stesso». </p><p class="calibre2">
«Uh-uhu», disse Grant. </p><p class="calibre2">
«Lei è divorziato?», chiese Tim. </p><p class="calibre2">
«No», disse Grant. «Mia moglie è morta molto tempo fa». </p><p class="calibre2">
«E adesso sta con la dottoressa Sattler?». </p><p class="calibre2">
Grant sorrise nell'oscurità. «No. È una mia studentessa». </p><p class="calibre2">
«Vuol dire che va ancora all'università?». </p><p class="calibre2">
«Fa il dottorato di ricerca, sì». Grant sostò abbastanza a lungo per spostare Lex sull'altra spalla, poi proseguirono, oltre il T/N/05 e il T/N/06. Si sentiva il rumore del tuono in lontananza. Il temporale si era spostato verso sud. C'era davvero poco rumore nella foresta, a parte un frinire sommesso di cicale e il tenue gracidio delle rane arboricole. </p><p class="calibre2">
«Ha bambini?», chiese Tim. </p><p class="calibre2">
«No», disse Grant. </p><p class="calibre2">
«Sposerà la dottoressa Sattler?». </p><p class="calibre2">
«No, sta per sposare un dottore molto simpatico di Chicago, l'anno prossimo». </p><p class="calibre2">
«Oh», disse Tim. Pareva sorpreso. Proseguirono per un po'. «Allora chi sposerà?». </p><p class="calibre2">
«Non credo che sposerò nessuna», disse Grant. </p><p class="calibre2">
«Io nemmeno», disse Tim. </p><p class="calibre2">
Camminarono per un po'. Tim disse: «Cammineremo tutta la notte?». </p><p class="calibre2">
«Non penso di farcela», disse Grant. «Dovremo fermarci, almeno per qualche ora». Dette un'occhiata all'orologio. «Andiamo bene. Abbiamo quasi quindici ore prima di dover far ritorno». </p><p class="calibre2">
«Dove ci fermeremo?», chiese Tim immediatamente. </p><p class="calibre2">
Grant si stava domandando la stessa cosa. Il primo pensiero fu che avrebbero potuto arrampicarsi su un albero, e dormire lassù. Ma avrebbero dovuto arrampicarsi molto in alto per essere al sicuro dagli animali, e Lex avrebbe potuto cadere mentre era addormentata. E i rami degli alberi erano duri; non si sarebbero riposati per niente. Almeno lui. Avevano bisogno di un posto veramente sicuro. Ripensò alle piantine che aveva guardato sull'aereo. Ricordava che c'erano degli edifici in ognuno dei diversi settori. Grant non sapeva come fossero fatti, poiché fra le piantine che gli avevano dato non c'erano quelle degli edifici. E non riusciva a ricordare esattamente dove fossero, ma ricordava che erano disseminati tutt'intorno nel parco. Forse c'era qualche edificio vicino. Ma questa era un'esigenza di ordine completamente diverso dall'attraversare una barriera e uscire dal recinto del tirannosauro. Trovare un edificio voleva dire fare una ricerca di altro tipo. E le migliori strategie erano... </p><p class="calibre2">
«Tim, puoi tenere tua sorella? Mi arrampicherò su un albero e darò un'occhiata in giro». </p><p class="calibre2">
 </p><p class="calibre2">
In alto tra i rami, aveva una buona visuale della foresta, le cime degli alberi si estendevano alla sua destra e alla sua sinistra. Era sorprendentemente vicino al limite della foresta: direttamente davanti a lui gli alberi terminavano in una radura, con un reticolato elettrificato e un fossato di cemento grigio pallido. Più in là, un grande campo aperto nel quale doveva trovarsi il recinto dei sauropodi. Lontano, ancora alberi, e il nebuloso chiaro di luna che scintillava nell'oceano. </p><p class="calibre2">
Udì il ruggito di un dinosauro, ma era lontano. Mise gli occhiali di Tim per la visione notturna e guardò di nuovo. Seguì la grigia curva del fossato, poi vide cosa stava cercando: la scura striscia di una strada di servizio, che conduceva al piatto rettangolo di un tetto. Il tetto era appena sopra il livello del terreno, ma era là. E non era distante. A mezzo chilometro circa dall'albero. Quando tornò giù, Lex stava piangendo. </p><p class="calibre2">
«Che c'è?». </p><p class="calibre2">
«Ho udito un aminale». </p><p class="calibre2">
«Non ci darà fastidio. Sei sveglia adesso? Dài». </p><p class="calibre2">
La condusse al reticolato; era alto quattro metri, con una spirale di filo spinato in cima. Nel chiaro di luna sembrava molto più alto di loro. Il fossato era immediatamente dall'altra parte. Lex guardò dubbiosa il reticolato. «Ce la fai ad arrampicarti?», le chiese Grant. </p><p class="calibre2">
Lei gli diede il suo guanto e la sua palla da baseball. «Certo. È facile». Cominciò ad arrampicarsi. «Scommetto che Tim non ci riesce». Tim s'infuriò. «Sta' zitta». </p><p class="calibre2">
«A Timmy l'altezza fa paura». </p><p class="calibre2">
«Nemmeno per sogno». </p><p class="calibre2">
Si arrampicò ancora più in alto. «Invece sì». </p><p class="calibre2">
«Nemmeno per sogno». </p><p class="calibre2">
Grant guardò Tim, pallido nell'oscurità. Il ragazzo non si muoveva. </p><p class="calibre2">
«Tutto bene col reticolato, Tim?». </p><p class="calibre2">
«Certo». </p><p class="calibre2">
«Hai bisogno d'aiuto?». </p><p class="calibre2">
«Timmy è un fifone», disse Lex. </p><p class="calibre2">
«Che scema», disse Tim, e cominciò ad arrampicarsi. </p><p class="calibre2">
«È freddo», disse Lex. Si trovavano fino alla cintola sul fondo del profondo fossato di cemento pieno di acqua puzzolente. Avevano scavalcato il reticolato senza incidenti, anche se in cima Tim s'era strappato la camicia sulla spirale di filo spinato. Poi erano tutti scivolati nel fossato, e adesso Grant stava cercando un'uscita. </p><p class="calibre2">
«Se non altro sono riuscita a far scavalcare il reticolato a Tim», disse Lex. «Ha sempre paura, lui». </p><p class="calibre2">
«Grazie dell'aiuto», disse Tim sarcastico. Al chiaro di luna, poteva vedere grumi di terra fluttuare in superficie. Si spostò lungo il fossato, guardando la parete di cemento sul lato opposto. Il cemento era liscio: impossibile scavalcarlo. </p><p class="calibre2">
«Iiii», disse Lex, puntando gli occhi sull'acqua. </p><p class="calibre2">
«Non ti farà del male, Lex». </p><p class="calibre2">
Grant finalmente trovò un posto dove il cemento aveva una crepa e un rampicante si era allungato verso l'acqua. Diede uno strattone al rampicante, resse il suo peso. «Forza ragazzi». Cominciarono a inerpicarsi verso il campo soprastante. </p><p class="calibre2">
Ci vollero solo pochi minuti per attraversare il campo verso il terrapieno, che conduceva alla strada di servizio e all'edificio della manutenzione sulla destra. Oltrepassarono due sensori di movimento, e Grant notò con un po' </p><p class="calibre2">
di inquietudine che non stavano ancora funzionando. Nemmeno le luci. Erano passate più di due ore da quando la corrente era saltata, e non era ancora stata riattivata. </p><p class="calibre2">
Udirono in lontananza il ruggito del tirannosauro. «È da queste parti?», chiese Lex. </p><p class="calibre2">
«No», disse Grant. «Siamo in un'altra sezione del parco, lontani da lui». Scivolarono dal terrapieno erboso e si spostarono verso l'edificio di cemento. Nell'oscurità era sinistro, come un bunker. </p><p class="calibre2">
«Che posto è questo?», azzardò Lex. </p><p class="calibre2">
«È sicuro», disse Grant, sperando fosse vero. </p><p class="calibre2">
Il cancello d'ingresso era abbastanza grande da farci passare un camion. Era provvisto di pesanti sbarre. All'interno, come poterono constatare, l'edificio era un capannone aperto, con balle di fieno e pile d'erba accatastate tra l'attrezzatura. </p><p class="calibre2">
Il cancello era chiuso con un pesante lucchetto. Mentre lo stava esaminando, Lex s'infilò lateralmente tra le sbarre. «Venite, ragazzi». Tim la seguì. «Penso possa farcela, dottor Grant». </p><p class="calibre2">
Aveva ragione; dovette spremersi ben bene, ma Grant riuscì a introdurre il corpo tra le sbarre e a entrare nel capannone. Appena fu all'interno, lo colpì un'ondata di sfinimento. </p><p class="calibre2">
«Chi sa se c'è qualcosa da mangiare», disse Lex. </p><p class="calibre2">
«Solo fieno». Grant ruppe una balla, e la sparse in giro sul cemento. Il fieno al centro era caldo. Si distesero, sentendo il tepore. Lex si accoccolò </p><p class="calibre2">
di fianco a lui e chiuse gli occhi. Tim gli mise il braccio intorno. Udiva i sauropodi barrire flebilmente, lontano. </p><p class="calibre2">
Nessuno dei due bambini parlava. S'erano addormentati quasi di botto. Grant alzò il braccio per guardare l'orologio, ma era troppo buio per vedere. Sentì il tepore dei bambini contro il proprio corpo. Grant chiuse gli occhi e s'addormentò. </p><p class="calibre2">
 </p><p class="calibre2">
<b class="calibre1">CONTROLLO </b></p><p class="calibre2">
 </p><p class="calibre2">
Muldoon e Gennaro entrarono nella sala controllo proprio mentre Arnold batteva le mani dicendo: «T'ho beccato, piccolo figlio di puttana». </p><p class="calibre2">
«Cos'è?», disse Gennaro. </p><p class="calibre2">
Arnold indicò lo schermo: </p><p class="calibre2">
 </p><p class="calibre2">
Vg1 = GetHandl [dat.dtj tempCall [itm.temp) </p><p class="calibre2">
<a href="/E/Romanzi/dat.it">Vg2 = GetHandl [dat.itl] tempCall (itm.temp) </a></p><p class="calibre2">
if Link(Vg1 ,Vg2) set Lim(Vg1,Vg2) return </p><p class="calibre2">
if Link(Vg2,Vg1) set Lim(Vg2,Vg1) return </p><p class="calibre2">
-&gt; on bnco-cng.obj link set security (Vg1).perimeter (Vg2) limitDat.1 = maxBits(%22) to [limit.04] set on </p><p class="calibre2">
limitDat.2 = setzero, setfive, 0 [limit.2—var(dzh)] </p><p class="calibre2">
-&gt; on fini.obj call link.sst [security, perimeter) set to on </p><p class="calibre2">
-&gt; on fini.obj call set.sst [security, perimeter) restore </p><p class="calibre2">
-&gt; on fini.obj delete line rf bnco-cng.obj, fini.obj Vg1 = GetHandl [dat.dt] tempCall [itm.temp] </p><p class="calibre2">
Vg2 = GetHandl [dat.dt] tempCall [itm.temp] </p><p class="calibre2">
limitDat.4 = maxBits (%33) to [limit.04] set on </p><p class="calibre2">
limitDat.5 = setzero, setfive, 0 [limit.2—var(szh)] </p><p class="calibre2">
 </p><p class="calibre2">
«Ecco», disse Arnold, soddisfatto. </p><p class="calibre2">
«Ecco cosa?», chiese Gennaro, fissando lo schermo. </p><p class="calibre2">
«Finalmente ho trovato il comando per riparare il codice originale. Il comando chiamato "fini.obj" riattiva i parametri collegati, ossia il reticolato e la tensione». </p><p class="calibre2">
«Bene», disse Muldoon. </p><p class="calibre2">
«Ma non fa solo questo», disse Arnold. «Dopo cancella le linee di codice ad esso riferite. Distrugge ogni prova della sua presenza. Piuttosto ingegnoso». Gennaro scosse il capo. «Non so molto sui computer». Sebbene ne sapesse abbastanza per capire cosa significava quando una società di alta tecnologia era costretta a tornare al codice fonte. Significava grandi, grandi problemi. </p><p class="calibre2">
«Bene, guardi qui», disse Arnold, e batté il comando: FINI.OBJ. Lo schermo lampeggiò e cambiò immediatamente. </p><p class="calibre2">
 <i class="calibre3"> </i></p><p class="calibre2">
Vg1 = GetHandl [dat.dt] tempCall [itm.temp] </p><p class="calibre2">
Vg2 = GetHandl [dat.itl] tempCall [itm.temp] </p><p class="calibre2">
if Link(Vg1,Vg2) set Lim(Vg1,Vg2) return </p><p class="calibre2">
if Link(Vg2,Vg1) set Lim(Vg2,Vg1) return </p><p class="calibre2">
limitDat.1 = maxBits (%22) to [limit.04] set on </p><p class="calibre2">
limitDat.2 = setzero, setfive, 0 [limit.2—var(dzh)] </p><p class="calibre2">
Vg1 = GetHandl [dat.dt] tempCall [itm.temp] </p><p class="calibre2">
Vg2 = GetHandl [dat.itl] tempCall [itm.temp] </p><p class="calibre2">
limitDat.4 = maxBits (%33) to [limit.04] set on </p><p class="calibre2">
limitDat.5 = setzero, setfive, 0 [limit.2—var(szh)] </p><p class="calibre2">
 </p><p class="calibre2">
Muldoon indicò le finestre. «Guardate!». Fuori, le grandi luci al quarzo si accendevano in tutto il parco. Andarono alle finestre e guardarono fuori. </p><p class="calibre2">
«Diavolo», disse Arnold. </p><p class="calibre2">
Gennaro disse: «Sarebbe a dire che i recinti elettrificati sono di nuovo in funzione?». </p><p class="calibre2">
«Può scommetterci», disse Arnold. «Ci vogliono pochi secondi per raggiungere la potenza massima, poiché ci sono novanta chilometri di recinto là fuori, e il generatore deve caricare i condensatori lungo il percorso. Ma in mezzo minuto, saranno di nuovo in funzione». Arnold si diresse verso la mappa del parco tracciata su una lastra di vetro verticale. Sulla mappa luminosa linee rosse uscivano serpeggiando dalla centrale elettrica e si muovevano per tutto il parco mentre l'elettricità raggiungeva i reticolati. </p><p class="calibre2">
«E i sensori di movimento?», chiese Gennaro. </p><p class="calibre2">
«Sì, anche loro. Pochi minuti, mentre il computer fa i calcoli. Ma ogni cosa funzionerà», disse Arnold. «Sono le nove e mezzo e abbiamo rimesso tutto in funzione». </p><p class="calibre2">
 </p><p class="calibre2">
Grant aprì gli occhi. Brillanti luci bluastre fluivano nell'edificio attraverso le sbarre del cancello. Luci al quarzo: era tornata la corrente! Intontito, guardò l'orologio. Erano le nove e mezzo. Era rimasto addormentato solo per un paio di minuti. Decise che poteva continuare a dormire ancora qualche minuto, poi sarebbe ritornato nel campo, si sarebbe appostato di fronte ai sensori di movimento e avrebbe agitato le braccia per metterli in moto. La sala controllo l'avrebbe localizzato; avrebbero mandato un'auto a raccogliere lui e i ragazzi, avrebbe detto ad Arnold di richiamare la nave dei rifornimenti, e tutti avrebbero concluso la notte nei propri letti nel Lodge. L'avrebbe fatto subito. Entro un paio di minuti. Sbadigliò e chiuse gli occhi di nuovo. </p><p class="calibre2">
«Non male», disse Arnold nella sala controllo, fissando la mappa accesa. </p><p class="calibre2">
«Ci sono solo tre interruzioni in tutto il parco. Molto meglio di quanto sperassi». </p><p class="calibre2">
«Interruzioni?», disse Gennaro. </p><p class="calibre2">
«Il recinto isola automaticamente le sezioni che hanno subito un corto circuito», spiegò. «Può vederne uno grande qui, nel settore dodici, vicino alla strada principale». </p><p class="calibre2">
«Dove il rex ha abbattuto il reticolato», disse Muldoon. </p><p class="calibre2">
«Esatto. E un altro è qui nel settore undici. Vicino all'edificio manutenzione sauropodi». </p><p class="calibre2">
«Perché questa sezione è fuori uso?», chiese Gennaro. </p><p class="calibre2">
«Chi lo sa», disse Arnold. «Probabilmente un guasto causato dal temporale o da un albero caduto. Possiamo controllarlo sul monitor in un attimo. Il terzo è là in alto dalla parte del fiume. Neppure di quello so perché sia fuori uso». </p><p class="calibre2">
Mentre Gennaro guardava, la mappa diventava più complessa, riempiendosi di punti verdi e di numeri. «Cos'è tutto questo?». </p><p class="calibre2">
«Gli animali. I sensori di movimento sono di nuovo in funzione e il computer sta cominciando a identificare la posizione di tutti gli animali nel parco. E di chiunque altro». </p><p class="calibre2">
Gennaro fissò la mappa. «Vuol dire Grant e i ragazzi...». </p><p class="calibre2">
«Sì. Abbiamo selezionato un numero di ricerca superiore a 400. Così se sono in giro fuori», disse Arnold, «i sensori di movimento potranno individuarli come animali addizionali». Fissò la mappa. «Ma non vedo ancora alcun addizionale». </p><p class="calibre2">
«Perché ci mette tanto?», chiese Gennaro. </p><p class="calibre2">
«Deve capire, signor Gennaro», disse Arnold, «che là fuori ci sono un sacco di movimenti estranei. Alberi che oscillano nel vento, uccelli che volano in giro, ogni genere di cose. Il computer deve eliminare tutti i movimenti di fondo. Ci può volere... Ah. Bene. Il conteggio è finito». Gennaro disse: «Non vede i ragazzi?». </p><p class="calibre2">
Arnold si girò nella sedia, e riguardò la mappa. «No», disse, «al momento, non ci sono addizionali sulla mappa. Ogni cosa là fuori è stata catalogata come dinosauro. Sono probabilmente su un albero, o in qualche posto dove non possiamo vederli. Non mi preoccuperei ancora. Molti animali non si sono fatti vedere, come il grande rex. Questo probabilmente perché </p><p class="calibre2">
sta dormendo da qualche parte ed è fermo. Anche i nostri amici può darsi stiano dormendo. Semplicemente non lo sappiamo». </p><p class="calibre2">
Muldoon scosse la testa. «Meglio continuare», disse. «Dobbiamo riparare i reticolati, e riportare gli animali nei loro recinti. Secondo il computer ne abbiamo cinque da ricondurre nei loro recinti. Adesso porterò fuori le squadre della manutenzione». </p><p class="calibre2">
Arnold si voltò verso Gennaro. «Vuol vedere come sta il dottor Malcolm? Dica al dottor Harding che Muldoon avrà bisogno di lui tra un'ora circa per controllare il recupero degli animali. Ed io avviserò il signor Hammond che stiamo iniziando il repulisti finale». </p><p class="calibre2">
 </p><p class="calibre2">
Gennaro passò attraverso le inferriate e entrò nel portone del Safari Lodge. Vide Ellie Sattler che scendeva nell'entrata; portava asciugamani e una bacinella d'acqua bollente. «C'è una cucina dall'altro lato», disse. «La stiamo usando per bollire l'acqua per le bende». </p><p class="calibre2">
«Come sta?», chiese Gennaro. </p><p class="calibre2">
«Sorprendentemente bene», disse. </p><p class="calibre2">
Gennaro seguì Ellie nella stanza di Malcolm, e fu sorpreso dal suono di una risata. Il matematico giaceva nel letto, mentre Harding regolava una fleboclisi. </p><p class="calibre2">
«Così l'altro uomo dice, te lo dirò francamente, non mi piace, Bill. Sono tornati alla carta igienica!». </p><p class="calibre2">
Harding stava ridendo. </p><p class="calibre2">
«Non è male, vero?», disse Malcolm sorridendo. «Ah, signor Gennaro. È venuto a trovarmi. Sa cosa succede a cercare di approfittare della situazione». Gennaro entrò timidamente. </p><p class="calibre2">
Harding disse: «È sotto l'effetto di una dose di morfina piuttosto alta». </p><p class="calibre2">
«Non abbastanza alta, lo posso dire», disse Malcolm. «Cristo, è tirchio con le sue droghe. Non hanno ancora trovato gli altri?». </p><p class="calibre2">
«No, non ancora», disse Gennaro. «Ma sono contento di vedere che se la sta cavando così bene». </p><p class="calibre2">
«In quale altro modo dovrei cavarmela», disse Malcolm «con una frattura scomposta alla gamba, probabilmente infetta e che comincia un poco a... puzzare? Ma, io dico sempre, se si riesce a mantenere un po' di buonumore...». Gennaro sorrise. «Ricorda cos'è successo?». </p><p class="calibre2">
«Certo che ricordo», disse Malcolm. «Pensa che si possa venir morsi da un  <i class="calibre3">Tyrannosaurus rex </i> e dimenticarselo? No davvero, glielo dico io, lo ricorderebbe per il resto della vita. Nel mio caso, forse non sarà un periodo molto lungo. Tuttavia. Sì, ricordo». </p><p class="calibre2">
Malcolm raccontò la sua fuga dalla Land Cruiser nella pioggia, e l'inseguimento del rex. «È stata colpa mia, dannazione, era troppo vicino, ma mi sono lasciato prendere dal panico. Ad ogni modo, mi ha preso nelle sue mascelle». </p><p class="calibre2">
«Come?», disse Gennaro. </p><p class="calibre2">
«Torso», disse Malcolm e sollevò la camicia. Un largo semicerchio di livide incisioni correva dalle spalle all'ombelico. «Mi ha sollevato nelle mascelle, mi ha scosso maledettamente forte, e mi ha scagliato a terra. E </p><p class="calibre2">
stavo bene - terrorizzato naturalmente ma, ciò nonostante, bene - fino al momento in cui mi ha scagliato a terra. Mi sono rotto la gamba nella caduta. Ma il morso non mi ha fatto così male», sospirò, «tutto sommato». Harding disse: «La maggior parte dei grandi carnivori non ha forti mascelle. Il vero potere è nella muscolatura del collo. Le mascelle si limitano ad afferrare, mentre il collo lo usano per torcere e strappare. Ma con una creatura piccola come il dottor Malcolm, l'animale si limita a scuoterlo per poi lanciarlo». </p><p class="calibre2">
«Temo che abbia ragione», disse Malcolm. «Dubito che sarei sopravvissuto, se il bestione ce l'avesse messa tutta. A dire il vero, mi è parso un aggressore piuttosto scarso verso cose più piccole di un'automobile o una palazzina». </p><p class="calibre2">
«Pensa che abbia attaccato con scarso entusiasmo?». </p><p class="calibre2">
«Mi duole dirlo», disse Malcolm, «ma onestamente non credo di aver avuto la sua completa attenzione. Lui aveva la mia, naturalmente. D'altra parte pesa otto o più tonnellate. Io no». </p><p class="calibre2">
Gennaro si voltò verso Harding e disse: «Stanno per riparare i reticolati adesso. Arnold dice che Muldoon ha bisogno del suo aiuto per recuperare gli animali». </p><p class="calibre2">
«Va bene», disse Harding. </p><p class="calibre2">
«A condizione che mi lasciate la dottoressa Sattler e abbondante morfina», disse Malcolm. «E a condizione che non abbiamo un Effetto Malcolm». </p><p class="calibre2">
«Cos'è un Effetto Malcolm?», chiese Gennaro. </p><p class="calibre2">
«La modestia mi impone», disse Malcolm, «di non spiegare i dettagli di un fenomeno chiamato con il mio nome». Sospirò di nuovo e chiuse gli occhi. Un attimo dopo stava dormendo. </p><p class="calibre2">
Ellie andò nel corridoio con Gennaro. «Non si lasci ingannare», disse. </p><p class="calibre2">
«È veramente sotto sforzo. Quando arriverà un elicottero?». </p><p class="calibre2">
«Un elicottero?». </p><p class="calibre2">
«Ha bisogno di un intervento chirurgico alla gamba. Si assicuri che mandino un elicottero e che lo portino via al più presto da quest'isola». </p><p class="calibre2">
 </p><p class="calibre2">
<b class="calibre1">IL PARCO </b></p><p class="calibre2">
 </p><p class="calibre2">
Il generatore portatile scoppiettò e ronzò tornando alla vita, i proiettori al quarzo rifulsero di pallido verde alle estremità dei loro bracci telescopici. Muldoon udiva il tenue gorgoglio del fiume nella giungla pochi metri a nord. Si voltò verso il camioncino della manutenzione e vide uno degli operai che ne usciva con una grande sega elettrica. </p><p class="calibre2">
«No, no», disse. «Solo le funi, Carlos. Non serve tagliarlo». Si voltò a guardare di nuovo il recinto. In un primo momento aveva avuto difficoltà a trovare la sezione isolata perché non c'era molto da vedere: un alberello di protocarpo era appoggiato sul reticolato. Era uno dei molti che erano stati piantati in questa zona del parco, i loro rami piumati servivano a nascondere alla vista il recinto. Ma questo albero era stato fissato con cavi e tenditori metallici a doppia vite. I cavi s'erano spezzati a causa del temporale, e i tenditori erano andati a sbattere contro il recinto e l'avevano messo in cortocircuito. Naturalmente, nulla del genere sarebbe dovuto succedere; ovviamente gli operai dovevano usare cavi rivestiti di plastica e tenditori ceramici. Ma era successo. Comunque, non era un gran lavoro. Non dovevano che tirar via l'albero dal reticolato, rimuovere i cavi di metallo, e segnarlo per i giardinieri affinché lo mettessero a posto in mattinata. Non erano necessari più di venti minuti. E andò anche bene, poiché Muldoon sapeva che i dilofodonti stavano sempre vicino al fiume. Anche se il reticolato separava gli operai dal fiume, i dilo potevano sputargli addosso e colpirli col loro veleno accecante. Ramon, uno degli operai, arrivò. «Señor Muldoon», disse, «ha visto le luci?». </p><p class="calibre2">
«Quali luci?», disse Muldoon. </p><p class="calibre2">
Ramon indicò ad est, attraverso la giungla. «Le ho viste mentre stavamo uscendo. Sono là, molto deboli. Le vede? Sembrano le luci di un'auto, ma non si sta muovendo». </p><p class="calibre2">
Muldoon lanciò un'occhiata. Probabilmente era solo una luce della manutenzione. Dopo tutto era tornata la corrente. «Ce ne occuperemo dopo», disse. «Ora togliamo l'albero dal reticolato». </p><p class="calibre2">
Arnold era di buon umore. Il parco era tornato quasi in ordine. Muldoon stava riparando i reticolati. Hammond era uscito a controllare il trasferimento degli animali con Harding. Sebbene fosse stanco, Arnold si sentiva bene; era anche disposto a dar retta all'avvocato, a Gennaro. «L'Effetto Malcolm?», disse Arnold. «Si preoccupa per quello?». </p><p class="calibre2">
«Sono solo curioso», disse Gennaro. </p><p class="calibre2">
«Sarebbe a dire che dovrei spiegarle perché Ian Malcolm ha torto?». </p><p class="calibre2">
«Sì». </p><p class="calibre2">
Arnold accese un'altra sigaretta. «È complicato». </p><p class="calibre2">
«Vediamo se capisco». </p><p class="calibre2">
«Va bene» disse Arnold. «La teoria del caos descrive sistemi non lineari. È ormai una teoria molto ampia che viene usata per studiare ogni cosa, dal mercato azionario, ai tumulti di piazza, alle onde cerebrali durante l'epilessia. Una teoria molto  <i class="calibre3">in. </i>È così alla moda che viene applicata a qualsiasi sistema complesso in cui potrebbero verificarsi eventi imprevedibili. È </p><p class="calibre2">
chiaro?». </p><p class="calibre2">
«Chiaro», disse Gennaro. </p><p class="calibre2">
«Ian Malcolm è un matematico specializzato nella teoria del caos. Molto divertente e pieno di personalità, ma nella sostanza quello che fa lui, oltre a vestirsi di nero, è usare computer per costruire modelli di comportamento dei sistemi complessi. E John Hammond ama le teorie scientifiche all'ultima moda, per cui ha chiesto a Malcolm di elaborare il modello del sistema di Jurassic Park. E Malcolm l'ha fatto. Sullo schermo del computer i modelli di Malcolm sono tutti delle forme nello spazio delle fasi. Le ha viste?». </p><p class="calibre2">
«No», disse Gennaro. </p><p class="calibre2">
«Be', assomigliano alle pale di un'elica navale. Secondo Malcolm, il comportamento di qualsiasi sistema segue la superficie dell'elica. Mi segue?». </p><p class="calibre2">
«Non proprio», disse Gennaro. </p><p class="calibre2">
Arnold sollevò una mano nell'aria. «Supponiamo che abbia messo una goccia d'acqua sul dorso della mia mano. La goccia sta per scivolare giù. Forse scorrerà verso il polso. Forse scorrerà verso il pollice, o verso le altre dita. Non so dove andrà di preciso, ma so che scorrerà lungo la superficie della mano. È certo». </p><p class="calibre2">
«Va bene», disse Gennaro. </p><p class="calibre2">
«La teoria del caos tratta il comportamento di un intero sistema come lo spostamento di una goccia d'acqua sulla complicata superficie di un'elica. La goccia può cadere giù a spirale, o scivolare verso il bordo. Può fare molte cose differenti, dipende. Ma si muoverà sempre lungo la superficie dell'elica». </p><p class="calibre2">
«Va bene». </p><p class="calibre2">
«I modelli di Malcolm di solito presentano una sporgenza o un piano molto inclinato, dove la goccia d'acqua accelererà molto. Questo movimento di accelerazione lo chiama, con grande modestia, "Effetto Malcolm". L'intero sistema può collassare all'improvviso. E questo è quanto ha detto riguardo a Jurassic Park. Che aveva un'instabilità intrinseca». </p><p class="calibre2">
«Instabilità intrinseca», disse Gennaro. «E che avete fatto quando avete avuto la sua relazione?». </p><p class="calibre2">
«Non eravamo d'accordo e l'abbiamo ignorata, naturalmente», disse Arnold. </p><p class="calibre2">
«Come mai?». </p><p class="calibre2">
«È evidente», disse Arnold. «Abbiamo a che fare con sistemi viventi, dopo tutto. Questa è la vita, non un modello al computer». </p><p class="calibre2">
 </p><p class="calibre2">
Nelle aspre luci al quarzo, la verde testa dell'ipsilofodonte pendeva dall'imbracatura, la lingua penzolante, gli occhi opachi. </p><p class="calibre2">
«Attento! Attento!», urlò Hammond, mentre la gru comiciava a sollevarlo. Harding grugnì e assicurò nuovamente la testa alle cinghie di pelle. Non voleva che fosse impedita la circolazione attraverso la carotide. La gru cigolò mentre sollevava l'animale in aria, sopra il camion a fondo ribassato in attesa. L'ipsi era una piccola femmina di dinosauro, lunga poco più di due metri, e pesante circa duecento chili. Era verde scuro con macchie screziate marroni. Respirava lentamente, ma sembrava stesse bene. Harding le aveva sparato pochi minuti prima con il fucile a tranquillanti, e doveva avere indovinato la dose giusta. C'era sempre un momento di tensione nel somministrare le dosi a questi grandi animali. Troppo poco e sarebbero scappati nella foresta, crollando poi dove non si poteva più raggiungerli. Troppo, e avrebbero avuto un arresto cardiaco definitivo. Questo ne aveva preso una ed era svenuto. Perfettamente dosata. </p><p class="calibre2">
«Fate attenzione! Piano!», Hammond stava gridando agli operai. </p><p class="calibre2">
«Signor Hammond», disse Harding. «Per piacere». </p><p class="calibre2">
«Be' devono fare attenzione...». </p><p class="calibre2">
« <i class="calibre3">Stanno </i> facendo attenzione», disse Harding. Sali sul retro dell'autocarro mentre l'ipsi scendeva e le infilò il collare che controllava il battito cardiaco, poi prese il termometro elettronico grosso come uno spiedo e lo introdusse nel retto. Fece «bip»: 35,6 °C. </p><p class="calibre2">
«Come sta?», chiese Hammond nervosamente. </p><p class="calibre2">
«Sta bene», disse Harding. «Ha perso solo mezzo grado». </p><p class="calibre2">
«È troppo bassa», disse Hammond. «Troppo». </p><p class="calibre2">
«Non vorrà che si svegli e salti giù dall'autocarro», sbottò Harding. Prima di arrivare al parco, Harding era stato capo del servizio di medicina veterinaria allo zoo di San Diego, e il maggiore esperto del mondo di cure aviarie. Aveva volato in tutto il mondo, per consulti negli zoo d'Europa, India e Giappone sulla cura degli uccelli esotici. Non aveva dimostrato alcun interesse quando quel buffo ometto era venuto da lui a offrirgli un lavoro in un parco giochi privato. Ma quando sentì cosa aveva fatto Hammond... Fu impossibile rinunciarvi. Harding aveva interessi accademici e la prospettiva di scrivere il primo  <i class="calibre3">Manuale di Medicina Veterinaria: Ma-</i> <i class="calibre3">lattie dei dinosauri </i> era avvincente. Nel tardo ventesimo secolo, la medicina veterinaria aveva fatto passi da gigante; i migliori zoo gestivano cliniche poco diverse dagli ospedali. Ma i nuovi manuali non erano che i perfezionamenti dei vecchi. Per un medico di livello mondiale non c'era più nulla da conquistare. Ma essere il primo a curare una nuova e completa classe animale: questo sì che lo attraeva! </p><p class="calibre2">
E Harding non s'era mai pentito della sua decisione. Aveva sviluppato considerevole competenza su questi animali. E ora non voleva che si venisse a dirgli che cosa fare. L'ipsi sbuffò e si contorse. Stava ancora respirando debolmente; non c'era ancora alcun riflesso oculare. Ma era giunto il momento di muoversi. </p><p class="calibre2">
«Tutti a bordo», gridò Harding. «Riportiamo questa fanciulla al suo recinto». </p><p class="calibre2">
 </p><p class="calibre2">
«I sistemi viventi», disse Arnold, «non sono come i sistemi meccanici. I sistemi viventi non sono mai in equilibrio. Sono instabili per loro stessa natura. Sembrano stabili, ma non lo sono. Ogni cosa si muove e muta. In un certo senso, ogni cosa è sull'orlo del collasso». </p><p class="calibre2">
Gennaro aggrottò la fronte. «Ma un sacco di cose non cambiano, la temperatura corporea non cambia, tutti i tipi di altre...». </p><p class="calibre2">
«La temperatura corporea cambia costantemente», disse Arnold. « <i class="calibre3">Co-</i> <i class="calibre3">stantemente. </i> Cambia ciclicamente nelle ventiquattro ore, più bassa la mattina, più alta il pomeriggio. Cambia per l'umore, per le malattie, per l'esercizio fisico, per la temperatura esterna, per il cibo. Fluttua continuamente su e giù. Minuscole oscillazioni su un grafico. Poiché, in qualsiasi momento, qualche forza spinge in su la temperatura, e altre forze la tirano in giù. È di natura instabile. E anche ogni altro aspetto dei sistemi viventi si comporta così». </p><p class="calibre2">
«Vorrebbe dire...». </p><p class="calibre2">
«Malcolm è solo un altro teorico», disse Arnold. «Seduto nel suo ufficio, ha fatto un bel modello matematico e non gli è mai passato per la testa che quelli che ha visto come difetti sono in realtà delle necessità. Ascolti. Quando lavoravo sui missili, avevamo a che fare con una cosa chiamata imbardata risonante. Imbardata risonante significa che se un missile è anche solo leggermente instabile sulla rampa, va sicuramente perduto. Va inevitabilmente fuori controllo e non può essere riportato indietro. Questa è </p><p class="calibre2">
una caratteristica tipica dei sistemi meccanici. Una piccola oscillazione può peggiorare fino a che l'intero sistema collassa. Ma queste stesse piccole oscillazioni sono essenziali per i sistemi viventi. Indicano che il sistema è sano, reattivo. Malcolm non ha mai voluto capirlo». </p><p class="calibre2">
«È sicuro che non l'ha mai capito? Mi sembra che abbia le idee piuttosto chiare sulla differenza tra vivente e non-vivente...». </p><p class="calibre2">
«Guardi», disse Arnold. «La prova è proprio qui». Indicò lo schermo. </p><p class="calibre2">
«In meno di un'ora», disse, «il parco tornerà tutto sotto controllo. La sola cosa che m'è rimasta da verificare sono i telefoni. Per una qualche ragione sono ancora fuori servizio. Ma ogni altra cosa funzionerà. E questo non è </p><p class="calibre2">
teorico. Questo è un dato di fatto». </p><p class="calibre2">
 </p><p class="calibre2">
L'ago entrò in profondità nel collo, e Harding iniettò la medrina nella femmina di dinosauro che, anestetizzata, giaceva di fianco sul terreno. Immediatamente l'animale si riprese, sbuffando e scalciando con le potenti zampe posteriori. </p><p class="calibre2">
«Indietro, tutti», disse Harding, allontanandosi in fretta. «Indietro». Il dinosauro si alzò barcollando, come ubriaco. Scosse la testa di lucertola, fissò la gente che si tirava indietro sotto le luci al quarzo, e sbatté gli occhi. </p><p class="calibre2">
«Sta sbavando», disse Hammond, preoccupato. </p><p class="calibre2">
«Solo per il momento», disse Harding. «Smetterà». </p><p class="calibre2">
Il dinosauro tossì, e poi si spostò lentamente attraverso il campo, lontano dalle luci. </p><p class="calibre2">
«Perché non salta?». </p><p class="calibre2">
«Lo farà», disse Harding. «Le ci vorrà un'ora per rimettersi del tutto. Sta bene». Tornarono alla macchina. «Bene, ragazzi, andiamo ad occuparci dello stego». </p><p class="calibre2">
 </p><p class="calibre2">
Muldoon restò a guardare mentre piantavano nel terreno l'ultimo palo. Le corde erano ben tirate e l'albero di protocarpo venne sollevato senza problemi. Muldoon vedeva le linee carbonizzate, scure sul reticolato argentato, nel punto dov'era avvenuto il corto circuito. Alla base del reticolato, diversi isolatori di ceramica erano spaccati. Andavano sostituiti. Ma prima Arnold avrebbe dovuto escludere tutto il reticolato. </p><p class="calibre2">
«Sala controllo. Qui Muldoon. Siamo pronti per le riparazioni». </p><p class="calibre2">
«Va bene», disse Arnold. «Adesso chiudo la vostra sezione». Muldoon diede un'occhiata all'orologio. Da lontano udì un tenue sibilo. Sembrava un gufo, ma sapeva che era il dilofosauro. Andò da Ramon e gli disse: «Smettiamo con questo. Voglio andare a vedere le altre sezioni del recinto». </p><p class="calibre2">
 </p><p class="calibre2">
Era passata un'ora. Donald Gennaro fissava la mappa luminosa nella sala controllo mentre puntini e numeri guizzavano e cambiavano. «Che succede adesso?». </p><p class="calibre2">
Arnold lavorava alla console. «Sto cercando di riattivare i telefoni. Così </p><p class="calibre2">
possiamo chiamare Malcolm». </p><p class="calibre2">
«No, voglio dire qui fuori». </p><p class="calibre2">
Arnold lanciò un'occhiata al pannello. «Si direbbe che hanno quasi finito con gli animali e due sezioni. Proprio come avevo detto, il parco è di nuovo sotto controllo. Senza nessun catastrofico Effetto Malcolm. Non resta che quella terza sezione del reticolato». </p><p class="calibre2">
«Arnold». Era la voce di Muldoon. </p><p class="calibre2">
«Sì?». </p><p class="calibre2">
«Hai visto questo maledetto reticolato?». </p><p class="calibre2">
«Un momento». </p><p class="calibre2">
Su uno dei monitor, Gennaro vide un angolo alto del reticolato agitarsi nel vento su un campo d'erba. Lontano c'era un basso tetto di cemento. </p><p class="calibre2">
«Quello è l'edificio manutenzione sauropodi», spiegò Arnold. «È una delle strutture d'utilizzo che usiamo per l'attrezzatura, immagazzinamento del foraggio e così via. Le abbiamo in tutto il parco, in ogni recinto». Sul monitor, l'immagine si spostò lentamente. «Stiamo ruotando la telecamera per dare un'occhiata al reticolato...». </p><p class="calibre2">
Gennaro vide una parete di rete metallica che splendeva sotto la luce. Una parte era stata calpestata, schiacciata a terra. La Jeep di Muldoon e gli operai della manutenzione erano là. </p><p class="calibre2">
«Uhu», disse Arnold. «Si direbbe che il rex sia entrato nel recinto dei sauropodi». </p><p class="calibre2">
Muldoon disse: «Bella cena per la notte». </p><p class="calibre2">
«Dovremo tirarlo fuori di lì», disse Arnold. </p><p class="calibre2">
«Come?», chiese Muldoon. «Non abbiamo niente da usare per il rex. Aggiusterò il recinto, ma non ho nessuna intenzione di andarci finché non farà giorno». </p><p class="calibre2">
«Hammond non sarà tanto d'accordo». </p><p class="calibre2">
«Lo discuteremo al ritorno», disse Muldoon. </p><p class="calibre2">
 </p><p class="calibre2">
«Quanti sauropodi ucciderà il rex?», chiese Hammond, camminando su e giù per la sala controllo. </p><p class="calibre2">
«Probabilmente solo uno», disse Harding. «I sauropodi sono grandi: il rex si può nutrire di una singola preda per diversi giorni». </p><p class="calibre2">
«Dobbiamo uscire e prenderlo questa notte», disse Hammond. Muldoon scosse la testa. «Non ci vado finché non fa giorno». Hammond andava su e giù sulla punta dei piedi, lo faceva sempre quando era arrabbiato. «Sta dimenticando che lavora per me?». </p><p class="calibre2">
«No, signor Hammond, non me lo sto dimenticando. Ma quello là è un tirannosauro adulto completamente cresciuto. Come pensa di riuscire a prenderlo?». </p><p class="calibre2">
«Abbiamo i fucili a tranquillante». </p><p class="calibre2">
«Abbiamo fucili a tranquillante che sparano un dardo di 20 cm3», disse Muldoon. «Buoni per animali che pesano duecento-duecentocinquanta chili. Quel tirannosauro pesa otto tonnellate. Non lo sentirebbe nemmeno». </p><p class="calibre2">
«Ha ordinato armi più grosse...». </p><p class="calibre2">
«Ho ordinato tre armi più grosse, signor Hammond, ma mi è stata annullata la richiesta, così ne abbiamo solo una. E non c'è. L'ha presa Nedry quando se n'è andato». </p><p class="calibre2">
«Questo è piuttosto stupido. Chi l'ha permesso?». </p><p class="calibre2">
«Non sono responsabile di Nedry, signor Hammond», disse Muldoon. </p><p class="calibre2">
«Vuol dire», disse Hammond, «che, al momento, non c'è modo di fermare il tirannosauro?». </p><p class="calibre2">
«È esattamente ciò che voglio dire», disse Muldoon. </p><p class="calibre2">
«È ridicolo», disse Hammond. </p><p class="calibre2">
«È il suo parco, signor Hammond. Non voleva che nessuno potesse fare del male ai suoi preziosi dinosauri. Bene, ora ha un rex tra i sauropodi e non può farci niente». Lasciò la sala. </p><p class="calibre2">
«Un momento», disse Hammond, correndogli dietro. </p><p class="calibre2">
Gennaro fissava gli schermi, e ascoltava la discussione fuori nel corridoio. Disse ad Arnold: «Direi che, dopo tutto, non ha ancora il controllo del parco». </p><p class="calibre2">
«Non creda», disse Arnold, accendendo un'altra sigaretta. «Il parco è </p><p class="calibre2">
sotto controllo. In un paio d'ore albeggerà. Possiamo perdere un paio di dinosauri prima di tirar fuori il rex, ma mi creda, il parco è sotto controllo». </p><p class="calibre2">
 </p><p class="calibre2">
<b class="calibre1">ALBA </b></p><p class="calibre2">
 </p><p class="calibre2">
Un sonoro stridio seguito da un clangore meccanico svegliò Grant. Aprì </p><p class="calibre2">
gli occhi e vide una balla di fieno rotolargli oltre su un nastro trasportatore, su verso il soffitto. Seguirono altre due balle. Poi il clangore si fermò bruscamente, proprio com'era iniziato, e l'edificio di cemento fu di nuovo silenzioso. Grant sbadigliò. Con fare assonnato, si stirò, trasalì dal dolore, e si mise a sedere. </p><p class="calibre2">
Una soffusa luce giallastra entrava attraverso le finestre laterali. Era mattina: aveva dormito tutta la notte! Diede un'occhiata all'orologio: le cinque. Ancora sei ore per poter richiamare la nave! Si girò sulla schiena, gemendo. Gli pulsava la testa e il corpo doleva come se fosse stato picchiato. Da dietro l'angolo, udì un rumore stridulo, come di una ruota arrugginita. Poi Lex ridacchiò. </p><p class="calibre2">
Grant si alzò lentamente, e guardò l'edificio. Ora che era chiaro, poteva vedere che era un edificio per la manutenzione, con cataste di fieno e rifornimenti. Sul muro vide una cassetta metallica grigia e una scritta: EDIFICIO MANUTENZIONE SAUROPODI.(04). Era proprio nel recinto sauropodi, come aveva pensato. Aprì la cassetta e vide un telefono, ma quando sollevò il ricevitore udì solo il sibilo elettrostatico. A quanto pareva i telefoni erano ancora fuori servizio. </p><p class="calibre2">
«Mastica il cibo», stava dicendo Lex. «Non fare il maialino, Ralph». Grant andò dietro l'angolo e trovò Lex che dava manciate di fieno al di là delle sbarre ad un animale che sembrava un grande maiale rosa e che emetteva gli striduli suoni che Grant aveva sentito. Era un cucciolo di triceratopo, grande circa quanto un pony. Il cucciolo non aveva ancora le corna sulla testa, solo una curva protuberanza ossuta dietro gli occhi mansueti. Spinse il muso attraverso le sbarre verso Lex, gli occhi fissi su di lei mentre gli dava altro fieno. </p><p class="calibre2">
«Così va meglio», disse Lex. «Di fieno ce n'è in abbondanza, non preoccuparti». Diede una pacchetta sulla testa del cucciolo. «Ti piace il fieno, non è vero, Ralph?». </p><p class="calibre2">
Lex si voltò e lo vide. </p><p class="calibre2">
«Questo è Ralph», disse Lex. «È mio amico. Gli piace il fieno». Grant fece un passo e si fermò, trasalendo. </p><p class="calibre2">
«Non ha un bell'aspetto», disse Lex. </p><p class="calibre2">
«Mi sento piuttosto male». </p><p class="calibre2">
«Anche Tim. Ha il naso tutto gonfio». </p><p class="calibre2">
«Dov'è Tim?». </p><p class="calibre2">
«A far pipì», disse. «Mi aiuta a dar da mangiare a Ralph?». Il piccolo triceratopo guardò Grant. Il fieno gli usciva da entrambi i lati della bocca, cadendo a terra mentre masticava. </p><p class="calibre2">
«È uno  <i class="calibre3">sporcaccione</i>»,  <i class="calibre3"> </i> disse Lex. «Ed è molto affamato». Il cucciolo finì di masticare e si leccò le labbra. Aprì la bocca aspettandone ancora. Grant poté vedere i sottili denti aguzzi e l'adunca mascella superiore, come quella d'un pappagallo. </p><p class="calibre2">
«Va bene, solo un momento», disse Lex, tirando su altro fieno dal pavimento di cemento. «Davvero, Ralph», disse, «si direbbe che tua madre non t'ha mai nutrito». </p><p class="calibre2">
«Perché si chiama Ralph?». </p><p class="calibre2">
«Perché assomiglia a Ralph. A scuola». </p><p class="calibre2">
Grant si avvicinò e toccò delicatamente la pelle del collo. «È buono, lo può accarezzare», disse Lex. «Gli piace farsi accarezzare, non è vero Ralph?». </p><p class="calibre2">
La pelle al tatto era secca e calda, con la trama granulosa di un pallone da rugby. Ralph emise uno stridio mentre Grant lo accarezzava. Fuori dalle sbarre, la coda spessa si agitava avanti e indietro per il piacere. </p><p class="calibre2">
«È piuttosto mansueto». Ralph muoveva lo sguardo da Lex a Grant mentre mangiava, e non mostrava alcun segno di paura. Questo ricordò a Grant che le reazioni dei dinosauri agli uomini non erano prevedibili. «Potrei cavalcarlo», disse Lex. </p><p class="calibre2">
«Non farlo». </p><p class="calibre2">
«Scommetto che mi lascerebbe», disse Lex. «Sarebbe buffo cavalcare un dinosauro». </p><p class="calibre2">
Grant guardò fuori dalle sbarre oltre l'animale, verso i campi aperti della zona dei sauropodi. Faceva più chiaro da un minuto all'altro. Avrebbe dovuto uscire, pensò, a attivare uno dei sensori di movimento lassù sul campo. Dopo tutto sarebbe potuta passare anche un'ora prima che la gente della sala controllo arrivasse fin lì. E non gli piaceva l'idea che i telefoni fossero ancora guasti... Udì un profondo suono nasale, come lo sbuffo di un cavallo molto grande, e all'improvviso il cucciolo divenne inquieto: cercò di tirare indietro la testa attraverso le sbarre, ma s'incastrò e squittì per lo spavento. Lo sbuffare giunse di nuovo. Era più vicino questa volta. Ralph si alzò </p><p class="calibre2">
sulle zampe posteriori, cercando disperatamente di uscire dalle sbarre. Dimenò la testa avanti e indietro, sfregandola contro le sbarre. </p><p class="calibre2">
«Ralph, stai calmo», disse Lex. </p><p class="calibre2">
«Spingilo fuori», disse Grant. Si alzò verso la testa di Ralph e vi si appoggiò contro, spingendola di lato e all'indietro. La protuberanza passò e il cucciolo, perdendo l'equilibrio, cadde all'indietro andando a sbattere sul fianco. Poi il cucciolo fu coperto da un'ombra, e videro un'enorme zampa: più spessa del tronco di un albero. La zampa aveva cinque unghie ricurve, grosse come quelle di un elefante. </p><p class="calibre2">
Ralph guardò in alto ed emise uno stridio. Una testa si abbassò nel campo visuale: lunga due metri, con tre lunghi corni bianchi. Uno sopra ognuno dei grandi occhi marroni, e uno più piccolo sulla punta del naso. Era un triceratopo adulto. Il grande animale scrutò Lex e Grant, socchiudendo lentamente gli occhi, poi spostò l'attenzione su Ralph. Una lingua uscì e leccò </p><p class="calibre2">
il piccolo. Ralph si alzò, squittì e si strofinò felice contro la grande zampa. </p><p class="calibre2">
«Quella è la mamma?», disse Lex. </p><p class="calibre2">
«Pare», disse Grant. </p><p class="calibre2">
«Dobbiamo dar da mangiare anche alla mamma?», chiese Lex. Ma il grande triceratopo stava già premendo Ralph con il muso, spingendolo lontano dalle sbarre. </p><p class="calibre2">
«Penso proprio di no». </p><p class="calibre2">
Il cucciolo si girò, allontanandosi al piccolo trotto dalle sbarre. Di tanto in tanto, la grande madre toccava il suo cucciolo, guidandolo mentre si allontanavano entrambi nei campi. </p><p class="calibre2">
«Arrivederci, Ralph», disse Lex, agitando le braccia. Tim uscì dalle ombre dell'edificio. </p><p class="calibre2">
«Sai cosa», disse Grant. «Andrò sulla collina ad attivare i sensori di movimento, così sanno dove venire a prenderci. Voi due state qui e aspettatemi». </p><p class="calibre2">
«No», disse Lex. </p><p class="calibre2">
«Perché? State qui. Qui è sicuro». </p><p class="calibre2">
«Non ci lasci», disse Lex. «Giusto, Tim?». </p><p class="calibre2">
«Voglio venire anch'io», disse Tim. </p><p class="calibre2">
«Va bene», disse Grant. </p><p class="calibre2">
Passarono attraverso le sbarre e uscirono. </p><p class="calibre2">
Era appena prima dell'alba. </p><p class="calibre2">
L'aria era calda e umida, il cielo rosa pastello e porpora. Una bianca foschia indugiava sul terreno. Un po' più lontano videro la madre triceratopo e il piccolo allontanarsi verso un branco di adrosauri dal becco d'anatra che mangiavano fogliame dagli alberi sul margine della laguna. Qualche adrosauro aveva le zampe immerse nell'acqua. Bevevano, abbassando la testa piatta, incontrando i loro stessi riflessi nell'acqua immobile. Poi guardavano di nuovo in su, roteando le teste. Sul bordo dell'acqua uno dei piccoli si allontanò, squittendo, e tornò indietro mentre gli adulti lo osservavano con indulgenza. </p><p class="calibre2">
Più a sud, altri adrosauri stavano cibandosi della bassa vegetazione. Qualche volta si sollevavano sulle zampe posteriori, appoggiando le anteriori sui tronchi degli alberi per raggiungere le foglie più alte. In lontananza, un apatosauro gigante sembrava più alto degli alberi, con la minuscola testa roteante sul lungo collo. La scena era così pacifica che a Grant riuscì </p><p class="calibre2">
difficile immaginare qualsiasi pericolo. </p><p class="calibre2">
«Uau!», urlò Lex abbassandosi. Due rosse libellule giganti con delle ali larghe due metri le ronzarono accanto. «Cos'era?». </p><p class="calibre2">
«Libellule», disse Grant. «Il Giurassico era un'era di insetti enormi». </p><p class="calibre2">
«Pungono?», disse Lex. </p><p class="calibre2">
«Non credo», disse Grant. </p><p class="calibre2">
Tim tese la mano. Una delle libellule vi si posò. Poteva sentire il peso dell'enorme insetto. </p><p class="calibre2">
«Sta per pungerlo», avvertì Lex. </p><p class="calibre2">
Ma la libellula batté lentamente le ali trasparenti venate di rosso e poi, quando Tim mosse il braccio, volò via di nuovo. </p><p class="calibre2">
«In che direzione andiamo?», disse Lex. </p><p class="calibre2">
«Di là». </p><p class="calibre2">
Cominciarono a camminare attraverso il prato. Raggiunsero una scatola nera montata su un pesante treppiedi di metallo, il primo dei sensori di movimento. Grant si fermò per agitare la mano davanti, avanti e indietro, ma non accadde nulla. Se i telefoni non funzionavano, forse non funzionavano nemmeno i sensori. «Proveremo con un altro», disse, indicando più </p><p class="calibre2">
in là nel campo. Da un punto lontano udirono l'urlo di un grande animale. </p><p class="calibre2">
 </p><p class="calibre2">
«Ah, diavolo», disse Arnold. «Non riesco proprio a trovarlo». Sorseggiava caffè e fissava con occhi annebbiati gli schermi. Aveva disattivato tutti i monitor. Nella sala controllo stava cercando il codice del computer. Era esausto; aveva lavorato per dodici ore consecutive. Si voltò verso Wu, che era venuto dal laboratorio. </p><p class="calibre2">
«Trovato qualcosa?». </p><p class="calibre2">
«I telefoni sono ancora guasti. Non riesco a riattivarli. Nedry deve aver fatto qualcosa ai telefoni». </p><p class="calibre2">
Wu sollevò un telefono, udì il sibilo. «Sembra un modem». </p><p class="calibre2">
«Ma non lo è», disse Arnold. Sono sceso nel seminterrato e ho chiuso tutti i modem. Quello che senti è solo un rumore bianco simile a quello di un modem in trasmissione». </p><p class="calibre2">
«Allora le linee telefoniche sono bloccate?». </p><p class="calibre2">
«Sostanzialmente, sì. Nedry le ha bloccate molto bene. Ha inserito non so quale blocco nel codice di programmazione, e adesso non riesco a trovarlo, perché quel comando di riattivazione che ho dato prima ha cancellato parte del listato del programma. Sembrerebbe che il comando per attivare i telefoni sia ancora dentro la memoria del computer». Wu si strinse nelle spalle. «Allora? Spegni tutto; se arresti il sistema cancelli la memoria». </p><p class="calibre2">
«Non l'ho mai fatto prima», disse Arnold. «E non me la sento. È probabile che i sistemi si riattiveranno tutti quando riavvio il computer, ma può </p><p class="calibre2">
anche darsi di no. Non sono un esperto e nemmeno tu. Almeno, non proprio. E senza nemmeno una linea telefonica in funzione non possiamo parlare a nessuno che lo sia davvero». </p><p class="calibre2">
«Se il comando si trova nella memoria ad accesso casuale il codice non lo mostrerà. Puoi isolare la RAM e controllare, ma non sai cosa stai cercando. Penso che non ti resti che azzerare». Gennaro entrò come un uragano. «Non abbiamo ancora i telefoni». </p><p class="calibre2">
«Ci stiamo lavorando». </p><p class="calibre2">
«È da mezzanotte che ci state lavorando. E Malcolm sta peggio. Ha bisogno di assistenza medica». </p><p class="calibre2">
«Allora dovrò interrompere», disse Arnold. «Ma non sono sicuro che poi ogni cosa funzionerà di nuovo». </p><p class="calibre2">
Gennaro disse: «Senta. C'è un uomo malato laggiù. Ha bisogno di un dottore o morirà. Non si può chiamare un dottore finché non si ha un telefono. Quattro persone probabilmente sono già morte. Ora interrompa e faccia rifunzionare i telefoni!». </p><p class="calibre2">
Arnold esitò. </p><p class="calibre2">
«Be'?», disse Gennaro. </p><p class="calibre2">
«Be', è solo che... il sistema di sicurezza non permette di interrompere il computer, e...». </p><p class="calibre2">
« <i class="calibre3">Allora chiuda il fottuto sistema di sicurezza! </i> Possibile che non le entri in testa che morirà se non avrà aiuto?». </p><p class="calibre2">
«Va bene», disse Arnold. </p><p class="calibre2">
Si alzò e andò al pannello principale. Aprì il portello e liberò gli interruttori di sicurezza dai blocchi. Poi li fece scattare uno dopo l'altro. «L'ha voluto lei», disse Arnold. «E l'ha avuto». Schiacciò l'interruttore principale. </p><p class="calibre2">
La sala controllo divenne buia. Tutti i monitor erano neri. I tre uomini rimasero al buio. </p><p class="calibre2">
«Quanto dobbiamo aspettare?», disse Gennaro. </p><p class="calibre2">
«Trenta secondi», disse Arnold. </p><p class="calibre2">
 </p><p class="calibre2">
«Puà!», disse Lex, mentre attraversava il prato. </p><p class="calibre2">
«Cosa?», disse Grant. </p><p class="calibre2">
«Quell'odore!», disse Lex. «Puzza come immondizia marcia». Grant esitò. Guardò gli alberi lontani oltre il prato, cercando segni di movimento. Non vide nulla. C'era a malapena la brezza che agitava i rami. C'erano pace e silenzio nella prima mattina. «Penso sia la tua immaginazione», disse. </p><p class="calibre2">
«No, è...». </p><p class="calibre2">
Poi udì il suono degli animali acquatici. Veniva dagli adrosauri dal becco d'anatra dietro a loro. Prima un animale, poi un altro e un altro ancora, finché l'intero branco cominciò a lanciare grida. Gli adrosauri erano agitati, si giravano e rigiravano, correvano in fretta fuori dall'acqua, circondando i più giovani per proteggerli... </p><p class="calibre2">
Puzzano anche loro, pensò Grant. </p><p class="calibre2">
Con un boato, il tirannosauro irruppe fuori dagli alberi a cinquanta metri di distanza, vicino alla laguna. Si precipitò attraverso il campo aperto con enormi falcate. Non badò a loro, e si diresse verso il branco di adrosauri. </p><p class="calibre2">
«Ve l'avevo detto!», strillò Lex. «Nessuno mi ascolta!». Lontano, gli adrosauri schiamazzavano e cominciarono a correre. Grant poté sentire la terra vibrare sotto i piedi. «Forza, ragazzi!». Afferrò Lex, sollevandola da terra per la vita, e corse con Tim attraverso l'erba. Aveva visto il tirannosauro giù alla laguna, scagliarsi contro gli adrosauri che roteavano le loro grandi code per difendersi e schiamazzavano rumorosamente senza sosta. Udì lo spezzarsi di rami e alberi e, quando si voltò a guardare di nuovo, gli adrosauri stavano caricando. </p><p class="calibre2">
 </p><p class="calibre2">
Arnold controllò l'orologio nella sala buia. Trenta secondi. Ormai la memoria doveva essere stata cancellata. Riaccese l'interruttore principale. Non successe nulla. </p><p class="calibre2">
Ad Arnold venne un conato di vomito. Spinse l'interruttore in su e in giù. Continuava a non succedere nulla. Sentì il sudore sulla fronte. </p><p class="calibre2">
«Dov'è l'errore?», disse Gennaro. </p><p class="calibre2">
«Al diavolo», disse Arnold. Allora si ricordò che doveva riaprire gli interruttori di sicurezza prima di riattivare la corrente. Dette un colpetto ai tre interruttori di sicurezza e li bloccò di nuovo. Poi trattenne il fiato, e fece scattare l'interruttore principale. Le luci della sala si accesero. </p><p class="calibre2">
Il computer emise un «bip». </p><p class="calibre2">
Gli schermi ronzarono. </p><p class="calibre2">
«Grazie a Dio», disse Arnold. Corse in fretta al monitor principale. Sullo schermo c'erano un sacco di scritte. </p><p class="calibre2">
 </p><p class="calibre2">
 </p><p class="calibre2">
 </p><p class="calibre2">
Gennaro alzò il telefono, ma era muto. Neppure il sibilo elettrostatico, questa volta: semplicemente nulla di nulla. </p><p class="calibre2">
«Che succede?». </p><p class="calibre2">
«Mi dia un secondo», disse Arnold. «Dopo un azzeramento, tutti i moduli del sistema devono essere riportati in funzione manualmente». Rapidamente tornò al lavoro. </p><p class="calibre2">
«Perché manualmente?», chiese Gennaro. </p><p class="calibre2">
«Santo cielo, mi lascia lavorare?». </p><p class="calibre2">
Wu disse: «Il sistema non va mai spento. Se viene spento ritiene che ci sia un problema da qualche parte. Allora chiede di cominciare tutto manualmente. Altrimenti, se ci fosse un corto circuito da qualche parte, il sistema si avvierebbe, cortocircuiterebbe, si avverebbe di nuovo, cortocircuiterebbe ancora, in un ciclo senza fine». </p><p class="calibre2">
«Va bene», disse Arnold. «Andiamo». </p><p class="calibre2">
Gennaro prese il telefono e cominciò a comporre i numeri, ma si fermò </p><p class="calibre2">
all'improvviso. </p><p class="calibre2">
«Gesù, guarda là», disse. Indicò uno dei monitor. </p><p class="calibre2">
Ma Arnold non stava ascoltando. Stava fissando la mappa, dove un serrato gruppo di puntini dalla parte della laguna aveva cominciato a muoversi in modo coordinato. Si muovevano velocemente, in una specie di mulinello. </p><p class="calibre2">
«Che sta succedendo?», disse Gennaro. </p><p class="calibre2">
«Gli adrosauri», disse atono Arnold. «Stanno fuggendo in preda al panico». </p><p class="calibre2">
 </p><p class="calibre2">
Gli adrosauri caricarono con sorprendente velocità, i corpi enormi in un gruppo serrato, schiamazzando e barrendo, mentre i piccoli pigolavano e cercavano di tenersi lontano dalle loro zampe. Il branco sollevò una grande nube di polvere gialla. Grant non riusciva a vedere il tirannosauro. Gli adrosauri stavano correndo proprio verso di loro. Portando ancora Lex in braccio, corse con Tim verso un affioramento roccioso, con un gruppo di grandi conifere. Correvano veloci, sentendo la terra vibrare sotto i piedi. Il rumore del branco che si avvicinava era assordante, come il suono degli aviogetti in un aeroporto. Riempiva l'aria, faceva male alle orecchie. Lex stava urlando qualcosa ma lui non poteva nemmeno sentire cosa stava dicendo; mentre si arrampicavano sulle rocce, il branco si serrò intorno a loro. </p><p class="calibre2">
Grant vide le zampe immense del primo adrosauro che li oltrepassò caricando, ogni animale pesava cinque tonnellate, poi vennero avvolti in una nube così densa da non poter vedere niente del tutto. Ebbe l'impressione di corpi enormi, arti giganti, barriti di dolore mentre gli animali roteavano e si spostavano in cerchio. Un adrosauro colpì un masso che rotolò davanti a loro, nel prato. </p><p class="calibre2">
Nella densa nube di polvere, non potevano vedere quasi nulla oltre le rocce. Si strinsero ai massi, sentendo tra le grida e i barriti l'urlo minaccioso del tirannosauro. Lex conficcò le dita nella spalla di Grant. Un altro adrosauro sbatté la grande coda contro le rocce, lanciando uno spruzzo di sangue caldo. Grant attese che il rumore della lotta si spostasse a sinistra, poi incitò i ragazzi a scalare l'albero più grande. Si arrampicarono rapidamente, agguantando i rami, mentre gli animali fuggivano tutt'intorno a loro nella polvere. Salirono fino a sei metri, poi Lex si afferrò a Grant e rifiutò di proseguire oltre. Anche Tim era stanco, e Grant pensò che erano abbastanza in alto. Attraverso la polvere potevano vedere in basso i larghi dorsi degli animali mentre roteavano e barrivano. Grant si puntellò contro la ruvida corteccia del tronco, tossì nella polvere, chiuse gli occhi e attese. </p><p class="calibre2">
 </p><p class="calibre2">
Arnold aggiustò la telecamera, mentre il branco si allontanava. La polvere lentamente si diradò. Vide che gli adrosauri si erano sparpagliati e il tirannosauro aveva smesso di correre, il che poteva soltanto significare che aveva agguantato una preda. Adesso il tirannosauro era vicino alla laguna. Arnold guardò il monitor e disse: «Meglio far andare Muldoon là fuori a vedere che guaio è successo». </p><p class="calibre2">
«Lo raggiungo io», disse Gennaro, e lasciò la sala. </p><p class="calibre2">
 </p><p class="calibre2">
<b class="calibre1">IL PARCO </b></p><p class="calibre2">
 </p><p class="calibre2">
Un debole crepitio, come del fuoco in un caminetto. Qualcosa di caldo e umido solleticò la caviglia di Grant. Aprì gli occhi e vide un'enorme testa beige. La testa si affusolava in una bocca piatta sagomata come il becco di un'anatra. Gli occhi, sporgenti sopra il becco piatto, erano gentili e mansueti come quelli di una mucca. Il becco d'anatra si aprì e masticò dei rami proprio nel punto dove Grant stava seduto. Dentro le mandibole vide grandi denti piatti. Mentre l'animale masticava, le labbra calde gli toccarono di nuovo la caviglia. </p><p class="calibre2">
Un adrosauro dal becco d'anatra. Restò attonito nel vederlo così vicino. Non che avesse paura; tutti i dinosauri dal becco d'anatra erano erbivori, e questo si comportava proprio come una mucca. Sebbene fosse enorme, i suoi modi erano così calmi e pacifici che Grant non si sentì minacciato. Rimase dov'era sul ramo, attento a non muoversi, e l'osservò mangiare. La ragione dello stupore di Grant era che i suoi sentimenti verso questo animale erano come quelli di un padrone. Era probabilmente un maiasauro del tardo Cretaceo del Montana. Con John Horner, Grant era stato il primo a descrivere la specie. I maiasauri avevano un labbro piegato all'insù che dava loro un'apparenza sorridente. Il nome significava «grande lucertola mamma», poiché si pensava che i maiasauri proteggessero le loro uova fino alla nascita dei piccoli e poi prendessero cura dei piccoli stessi. Grant udì un insistente pigolare, e la grande testa roteò all'ingiù. Si spostò quel poco che bastava a vedere il piccolo adrosauro sgambettare attorno alle zampe dell'adulto. Il cucciolo era beige scuro a macchie nere. L'adulto curvò la testa in basso verso il terreno e aspettò, immobile, mentre il cucciolo si alzò sulle zampe posteriori, fermando quelle anteriori sulle mascelle della madre, e mangiò i rami che sporgevano da un lato dalla bocca materna. </p><p class="calibre2">
La madre aspettò pazientemente che il piccolo finisse di mangiare, e ricadesse nuovamente sulle quattro zampe. Poi la grande testa ritornò su verso Grant, sul ramo in alto. </p><p class="calibre2">
L'adrosauro continuò a mangiare, a soli pochi metri da lui. Grant guardò </p><p class="calibre2">
i due fori per l'aria, allungati sulla cima del piatto becco superiore. Sembrava proprio che il dinosauro non potesse fiutare Grant. E sebbene l'occhio sinistro fosse puntato proprio su di lui, non reagiva alla sua presenza. Ricordò che il tirannosauro la notte precedente non era riuscito a vedere. E decise di fare un esperimento. </p><p class="calibre2">
Tossì. </p><p class="calibre2">
Istantaneamente l'adrosauro s'irrigidì, la grande testa all'improvviso immobile, le mascelle non masticavano più. Solo l'occhio si muoveva, per cercare la fonte del suono. Poi, dopo un istante, quando sembrò non ci fosse più pericolo, l'animale riprese a masticare. Sorprendente, pensò Grant. </p><p class="calibre2">
Seduta tra le sue braccia, Lex aprì gli occhi e disse: «Ehi cos'è  <i class="calibre3">quello</i>?» <i class="calibre3">.</i> L'adrosauro barrì spaventato, un sonoro rimbombo che fece prendere uno scossone a Lex al punto da farla quasi cadere giù dall'albero. L'adrosauro allontanò la testa dal ramo e barrì di nuovo. </p><p class="calibre2">
«Non farlo arrabbiare», disse Tim, dal ramo superiore. Il cucciolo pigolò e si affrettò dietro le zampe materne mentre l'adrosauro si allontanava dall'albero. La madre drizzò la testa e scrutò con fare inquisitorio il ramo dove Grant e Lex erano seduti; con il labbro girato all'insù come in un sorriso, il dinosauro aveva un aspetto comico. </p><p class="calibre2">
«S'è arrabbiato?», chiese Lex. </p><p class="calibre2">
«No», disse Grant. «L'hai solo sorpreso». </p><p class="calibre2">
«Bene», disse Lex. «Ci lascerà scendere o no?». </p><p class="calibre2">
L'adrosauro era indietreggiato a tre metri dall'albero. Barrì di nuovo. A Grant parve che stesse cercando di spaventarli per farli fuggire. Ma sembrava che non sapesse realmente che fare. Agiva in modo confuso e impacciato. Aspettarono in silenzio, e dopo un minuto l'adrosauro si avvicinò </p><p class="calibre2">
di nuovo all'albero muovendo le mascelle in anticipo. Chiaramente stava per riprendere a mangiare. </p><p class="calibre2">
«Uffa», disse Lex. «Io  <i class="calibre3">qui  </i> non ci resto». Cominciò a scendere dall'albero. Al suo movimento, l'adrosauro barrì di nuovo in allarme. Grant era stupito. Non riesce proprio a vederci quando non ci muoviamo, pensò. E, dopo un minuto, dimentica letteralmente che siamo qui. Proprio come il tirannosauro: un classico esempio di corteccia visiva anfibia. Gli studi sulle rane avevano mostrato che gli anfibi vedono solo cose in movimento, come gli insetti. Se qualcosa non si muove, non la vedono. In ogni caso, ora il maiasauro pareva troppo sconvolto da quelle strane creature che scendevano dall'albero. Con un barrito finale richiamò l'attenzione del piccolo e lentamente, in modo goffo, si allontanò. Si fermò una volta, li guardò, poi proseguì. </p><p class="calibre2">
Raggiunsero il suolo. Lex si dette una scrollata. Entrambi i ragazzi erano ricoperti da uno strato di polvere fine. Tutt'intorno a loro, l'erba era schiacciata. C'erano strisce di sangue e un odore acre. Grant guardò l'orologio. «È meglio andare, ragazzi», disse. </p><p class="calibre2">
«Io no», disse Lex. «Non camminerò  <i class="calibre3">più </i> là fuori». </p><p class="calibre2">
«Dobbiamo». </p><p class="calibre2">
«Perché?». </p><p class="calibre2">
«Perché», disse Grant, «dobbiamo raccontar loro della nave. Dal momento che non pare possano vederci attraverso i sensori di movimento, dobbiamo fare da soli tutta la strada del ritorno. È l'unico modo». </p><p class="calibre2">
«Perché non possiamo prendere il gommone?», disse Tim. </p><p class="calibre2">
«Quale gommone?». </p><p class="calibre2">
Tim indicò il basso edificio di manutenzione in cemento con le sbarre, dove avevano trascorso la notte. Era lontano venti metri, al di là del campo. «Ho visto un gommone là dietro», disse. Grant ne afferrò immediatamente i vantaggi. Ora erano le sette di mattina. Avevano almeno quindici chilometri da fare. Se avessero potuto prendere un gommone e muoversi lungo il fiume, avrebbero proceduto molto più velocemente che andando per via di terra. «Va bene», disse Grant. </p><p class="calibre2">
«Prendiamolo». </p><p class="calibre2">
 </p><p class="calibre2">
Arnold inserì il sistema di ricerca visuale e osservò i monitor che comin-ciavano a scandagliare tutto il parco: le immagini cambiavano ogni due secondi. Era faticoso osservare, ma era il modo più veloce per trovare la Jeep di Nedry, e Muldoon era stato chiaro su questo. Era uscito con Gennaro a guardare la fuga degli animali in preda al panico, ma ora che c'era luce, voleva che trovassero l'auto. Voleva le armi. Il suo interfono si accese. «Signor Arnold, posso parlarle un nomento, per cortesia?». </p><p class="calibre2">
Era Hammond. Assomigliava alla voce di Dio. </p><p class="calibre2">
«Vuole venire qui, signor Hammond?». </p><p class="calibre2">
«No, signor Arnold», disse Hammond. «Venga lei. Sono nel laboratorio di genetica con il dottor Wu. La aspettiamo». </p><p class="calibre2">
Arnold sospirò, e si allontanò dagli schermi. </p><p class="calibre2">
 </p><p class="calibre2">
Grant incespicò nell'oscurità in fondo all'edificio. </p><p class="calibre2">
Spinse via contenitori da venti litri di erbicida, attrezzature per potare gli alberi, ruote di scorta per Jeep, rotoli di reti metalliche, sacchi da mezzo quintale di fertilizzante, casse di isolatori di ceramica marrone, latte vuote d'olio per motore, luci da lavoro e cavi... </p><p class="calibre2">
«Non vedo gommoni». </p><p class="calibre2">
«Continui». </p><p class="calibre2">
Sacchi di cemento, tubi di rame, reticolati verdi... e due remi di plastica, appesi alle graffe sulla parete di cemento. </p><p class="calibre2">
«Va bene», disse. «Ma dov'è il gommone?». </p><p class="calibre2">
«Dev'essere qui da qualche parte», disse Tim. </p><p class="calibre2">
«Non avevi visto il gommone?». </p><p class="calibre2">
«No, ma credevo che ci fosse». </p><p class="calibre2">
Rovistando tra il ciarpame, Grant non trovò alcun gommone. Ma trovò </p><p class="calibre2">
una serie di disegni, arrotolati e punteggiati dalla muffa, ficcati dietro un armadietto di metallo sul muro. Srotolò i disegni sul pavimento, spazzando via un grosso ragno. Li guardò a lungo. </p><p class="calibre2">
«Ho fame...». </p><p class="calibre2">
«Solo un minuto». </p><p class="calibre2">
Erano carte topografiche dettagliate dell'area principale dell'isola, dove si trovavano adesso. Secondo queste carte la laguna si restringeva nel fiume che avevano visto prima, che girava a nord... dritto attraverso la voliera... e proseguiva sino a circa un chilometro dall'albergo. Dette una scorsa ai fogli. Come raggiungere la laguna? Secondo le carte, avrebbe dovuto esserci una porta sul retro dell'edificio dove si trovavano. Grant alzò gli occhi e la vide, in una rientranza dietro la parete di cemento. La porta era abbastanza larga per un'automobile. Aprendola, vide una strada lastricata che correva in giù, direttamente verso la laguna. La strada era scavata sotto il livello del suolo, così non la si poteva vedere dall'alto. Doveva essere un'altra strada di servizio. E conduceva al molo sul margine della laguna. E chiaramente impresso sul molo c'era la scritta DEPOSITO </p><p class="calibre2">
GOMMONI. </p><p class="calibre2">
«Ehi», disse Tim. «Guardi questo». Consegnò a Grant un contenitore di metallo. </p><p class="calibre2">
Aprendolo, Grant trovò una pistola ad aria compressa e un cinturone con dei proiettili. C'erano sei proiettili in tutto, ognuno spesso come un dito. Targati MORO-709. </p><p class="calibre2">
«Ben fatto, Tim». Si gettò il cinturone sulle spalle e ficcò la pistola nei pantaloni. </p><p class="calibre2">
«È una pistola a tranquillante?». </p><p class="calibre2">
«Direi di sì». </p><p class="calibre2">
«E che ne è della barca?», disse Lex. </p><p class="calibre2">
«Penso sia al molo», disse Grant. Imboccarono la strada. Grant portava i remi sulle spalle. «Spero sia un grande gommone», disse Lex. «Perché non so nuotare». </p><p class="calibre2">
«Non preoccuparti», disse. </p><p class="calibre2">
«Forse possiamo prendere qualche pesce», disse lei. </p><p class="calibre2">
Camminarono lungo la strada con i terrapieni fangosi che si innalzavano da entrambi i lati. Udirono un profondo, ritmico suono nasale, ma Grant non poté vedere da dove provenisse. </p><p class="calibre2">
«È sicuro che ci sia un gommone laggiù?», disse Lex, arricciando il naso. </p><p class="calibre2">
«Probabilmente», disse Grant. </p><p class="calibre2">
Il ritmico suono nasale diventava più forte man mano che camminavano, ma udirono anche un costante, monotono ronzio. Quando raggiunsero la fine della strada, sul margine del piccolo molo in cemento, Grant si sentì </p><p class="calibre2">
raggelare. </p><p class="calibre2">
Il tirannosauro era  <i class="calibre3">proprio là. </i> </p><p class="calibre2">
Era seduto eretto all'ombra di un albero, le zampe posteriori distese di fronte a sé. Gli occhi erano aperti, ma non si stava muovendo, ad eccezione della testa che si alzava e cadeva dolcemente ad ogni suono nasale. Il ronzio veniva da nubi di mosche che lo circondavano, arrampicandosi sul muso e sulle mascelle allentate, sulle zanne sanguinolente, e la rossa coscia di un adrosauro ucciso che giaceva dietro di lui, disteso su un fianco. Il tirannosauro era a soli venti metri di distanza. Grant era sicuro che doveva averli visti, ma il grande animale non dava alcun segno. Gli ci volle un momento per capire: il tirannosauro dormiva. Seduto, ma addormentato. Fece segno a Tim e a Lex di restare dov'erano. Grant avanzò lentamente verso il molo, nel bel mezzo del campo visivo del tirannosauro. Il grosso animale continuava a dormire, russando dolcemente. </p><p class="calibre2">
Vicino alla fine del molo c'era una capanna di legno dipinta di verde per essere mimetizzata con le piante. Grant tolse silenziosamente il lucchetto alla porta e guardò all'interno. Vide una mezza dozzina di salvagenti arancioni appesi alla parete, diverse spirali di maglie metalliche per la recinzione, qualche rotolo di corda e due grandi cubi di gomma sul pavimento. I cubi erano chiusi saldamente con delle cinghie piatte. Gommoni. </p><p class="calibre2">
Si voltò verso Lex, che mosse le labbra:  <i class="calibre3">Non c'è la barca.</i> Lui annuì:  <i class="calibre3">C'è. </i> </p><p class="calibre2">
Il tirannosauro alzò gli arti anteriori per scacciare le mosche che gli ronzavano intorno al muso. Per il resto non si mosse. Grant tirò fuori uno dei cubi dal molo. Era sorprendemente pesante. Aprì le cerniere a strappo, e trovò la bomboletta per il gonfiaggio. Con un sibilo sonoro, il gommone cominciò a espandersi, poi con un  <i class="calibre3">flic-ciac  </i> scattò completamente gonfio sul molo. Il rumore parve spaventosamente forte alle loro orecchie. Si voltarono, fissarono il dinosauro. </p><p class="calibre2">
Il tirannosauro grugnì, ed emise un suono nasale. Cominciò a muoversi. Grant si drizzò, pronto a correre, ma l'animale spostò la sua mole poderosa, si riaggiustò contro il tronco dell'albero e fece un lungo rutto ringhioso. Lex guardò disgustata, agitandosi la mano di fronte al viso. Grant era fradicio di sudore per la tensione. Trascinò il gommone sul molo. Lo gettò in acqua con un rumore sordo. </p><p class="calibre2">
Il dinosauro continuava a dormire. </p><p class="calibre2">
Grant legò il battello al molo e tornò alla capanna per prendere due giubbotti salvagente. Li mise nell'imbarcazione, poi agitò le braccia per far venire i ragazzi sul molo. </p><p class="calibre2">
Pallida di paura, Lex fece cenno di  <i class="calibre3">no. </i> </p><p class="calibre2">
Lui gesticolò,  <i class="calibre3">sì. </i> </p><p class="calibre2">
Il tirannosauro continuava a dormire. </p><p class="calibre2">
Grant mosse l'aria con un gesto eloquente. Lex venne silenziosamente; le fece cenno di prender posto nel gommone, poi entrò Tim, ed entrambi indossarono i salvagente. Grant entrò e si staccò dal molo. Il gommone scivolava lentamente sulla laguna. Grant raccolse le pagaie e le sistemò </p><p class="calibre2">
negli scalmi. Si allontanavano dal molo. </p><p class="calibre2">
Lex si mise a sedere e sospirò forte di sollievo. Poi sembrò avesse nausea e si mise una mano sulla bocca. Il corpo si agitò con suoni smorzati: stava soffocando un colpo di tosse. </p><p class="calibre2">
Tossiva  <i class="calibre3">sempre </i> nei momenti sbagliati! </p><p class="calibre2">
«Lex», sussurrò Tim ferocemente, voltandosi a guardare la riva. Lex scosse la testa miseramente e indicò la gola. Tim sapeva cosa voleva dire: un pizzicore in gola. Ciò di cui aveva bisogno era una sorsata d'acqua. Grant stava remando, Tim si allungò sul lato del gommone, immerse la mano a mo' di mestolo nella laguna e le porse la mano a mo' di tazza. Lex tossì forte, in modo esplosivo. Alle orecchie di Tim, attraverso l'acqua il suono provocò un'eco simile a un colpo di pistola. Il tirannosauro sbadigliò pigramente, si grattò dietro l'orecchio con la zampa posteriore, proprio come un cane. Sbadigliò di nuovo. Era intontito dopo il grande pasto e si svegliò lentamente. </p><p class="calibre2">
Sull'imbarcazione Lex stava emettendo piccoli suoni gorgoglianti. </p><p class="calibre2">
«Lex,  <i class="calibre3">sta' zitta</i>!»,  <i class="calibre3"> </i> disse Tim. </p><p class="calibre2">
«Non ce la faccio», sussurrò, e poi tossì di nuovo. Grant remava duro, muovendo il gommone poderosamente verso il centro della laguna. Sulla sponda il tirannosauro si alzò in piedi barcollando. </p><p class="calibre2">
«Non ce la faccio, Timmy!», Lex strillò disperata. «Non ce la faccio». </p><p class="calibre2">
«Sss...!» </p><p class="calibre2">
Grant remava più veloce che poteva. </p><p class="calibre2">
«Comunque, non importa», disse Lex. «Siamo abbastanza distanti. Non sa nuotare». </p><p class="calibre2">
«Certo che sa nuotare, piccola idiota!», le urlò Tim. Sulla sponda, il tirannosauro balzò dal molo e si tuffò nell'acqua. Si muoveva con forza nella laguna dietro di loro. </p><p class="calibre2">
«Be', come facevo a saperlo?», disse lei. </p><p class="calibre2">
«Lo sanno tutti che il tirannosauro sa nuotare! È in tutti i libri! Comunque, tutti i rettili sanno nuotare!». </p><p class="calibre2">
«I serpenti no!». </p><p class="calibre2">
« <i class="calibre3">Certo </i> che sono capaci!  <i class="calibre3">Idiota! </i>» <i class="calibre3">. </i> </p><p class="calibre2">
«State giù», disse Grant. «Reggetevi a qualcosa!». Grant stava osservando il tirannosauro, il suo modo di nuotare. Il tirannosauro adesso stava nell'acqua fino al torace ma riusciva a tenere la grande testa alta sopra la su-perficie. Allora Grant capì che l'animale non stava nuotando ma ancora camminando, poiché poco dopo sporse solo l'estremità superiore della testa </p><p class="calibre2">
- gli occhi e le narici. A quel punto sembrava un coccodrillo, nuotava come un coccodrillo, agitando avanti e indietro la grossa coda, di modo che l'acqua gli gorgogliava dietro. Dietro la testa Grant vide la gibbosità del dorso e gli speroni lungo la coda, quando questa rompeva la superficie. Esattamente come un coccodrillo, pensò senza nessuna gioia. Il più </p><p class="calibre2">
grande coccodrillo del mondo. </p><p class="calibre2">
«Mi dispiace, dottor Grant!», gemette Lex. «Non volevo!». Grant si guardò alle spalle. La laguna non era più larga di cento metri, e avevano quasi raggiunto il centro. Se avessero continuato l'acqua sarebbe diventata di nuovo più bassa. Nell'acqua bassa il tirannosauro avrebbe potuto camminare di nuovo e si sarebbe mosso più velocemente. Grant girò </p><p class="calibre2">
l'imbarcazione in tondo e cominciò a remare verso nord. </p><p class="calibre2">
«Che sta  <i class="calibre3">facendo</i>?». </p><p class="calibre2">
Il tirannosauro adesso era solo a pochi metri di distanza. Grant poteva udire l'acuto respiro nasale man mano che si avvicinava. Grant guardò le pagaie nelle sue mani, ma erano di plastica leggera: niente armi. Il tirannosauro gettò la testa all'indietro e spalancò le fauci, mostrando file di denti uncinati, poi con un grande spasmo muscolare si allungò in avanti verso il gommone, mancando per un pelo il parabordo di gomma; l'enorme testa batté all'ingiù, il gommone oscillò via sulla cresta del flutto. Il tirannosauro si immerse sott'acqua, lasciando bolle gorgoglianti. La laguna rimase immobile. Lex s'aggrappò alle maniglie del parabordo e guardò indietro. </p><p class="calibre2">
«È affogato?». </p><p class="calibre2">
«No», disse Grant. Vide le bolle - poi una piccola crespa lungo la superficie... veniva verso l'imbarcazione... </p><p class="calibre2">
«Reggetevi!», urlò, mentre la testa emergeva sotto il fondo di gomma, curvando l'imbarcazione e sollevandola in aria, facendoli girare come trottole prima di tuffarsi di nuovo. </p><p class="calibre2">
«Faccia qualcosa!», gridò Lex. «Faccia qualcosa!». </p><p class="calibre2">
Grant tirò fuori dalla cintura la pistola ad aria compressa. Sembrava pietosamente piccola nelle sue mani, ma poteva sempre sperare che, se fosse riuscito a sparare all'animale in un punto sensibile, nell'occhio o nel naso... Il tirannosauro affiorò di fianco alla barca, aprì le fauci e ruggì. Grant mirò e fece fuoco. Il proiettile lampeggiò nella luce e si schiacciò sulla guancia. Il tirannosauro scosse la testa e ruggì di nuovo. All'improvviso udirono un ruggito di risposta, attraverso l'acqua. Guardarono indietro, Grant vide il cucciolo del rex sulla sponda, accucciato sopra il sauropode ucciso, reclamandolo come proprio. Il cucciolo squarciò la preda, poi alzò la testa in alto e ruggì. Il grande tirannosauro lo vide e la sua risposta fu immediata: si girò per proteggere la propria preda, nuotando con forza verso la costa. </p><p class="calibre2">
«Se ne sta andando!», strillò Lex, battendo le mani. «Sta andando via! </p><p class="calibre2">
Naaa-naaa-na-na-naaa! Stupido dinosauro!». </p><p class="calibre2">
Dalla sponda, il cucciolo ruggiva in modo provocatorio. Infuriato, il grande tirannosauro irruppe dalla laguna a tutta velocità, grondando acqua dal corpo enorme mentre si precipitava su per la collina oltre il molo. Il cucciolo abbassò la testa e si diede alla fuga, con le fauci ancora piene di carne lacerata. </p><p class="calibre2">
Il grande tirannosauro lo inseguì, oltrepassando veloce il sauropode morto, scomparendo sulla collina. Udirono l'ultimo ruggito di minaccia, poi il gommone si mosse verso nord, attorno ad un'ansa della laguna, verso il fiume. </p><p class="calibre2">
Esausto per il gran remare, Grant si buttò all'indietro, col petto che gli palpitava. Non riusciva a prendere fiato. Giacque ansimando nel gommone. </p><p class="calibre2">
«Sta bene, dottor Grant?», chiese Lex. </p><p class="calibre2">
«D'ora in poi, farai soltanto ciò che ti dico io?». </p><p class="calibre2">
«Va  <i class="calibre3">bee-ne</i>»,  <i class="calibre3"> </i> sospirò, come se lui avesse appena fatto la più ragionevole domanda del mondo. Lasciò cadere le mani nell'acqua per un po'. «Ha smesso di remare», disse. </p><p class="calibre2">
«Sono stanco», disse Grant. </p><p class="calibre2">
«Allora com'è che ci stiamo ancora muovendo?». </p><p class="calibre2">
Grant si mise a sedere. Aveva ragione. Il gommone scivolava in modo costante verso nord. «Dev'esserci una corrente». La corrente li portava a nord, verso l'albergo. Guardò l'orologio e rimase stupito che fossero le sette e un quarto. Erano passati solo quindici minuti da quando aveva guardato l'orologio l'ultima volta. Sembravano due ore. Grant si appoggiò contro il parabordo di gomma, chiuse gli occhi e si addormentò. </p><p class="calibre2">
 </p><p class="calibre2">
<b class="calibre1">QUINTA ITERAZIONE </b></p><p class="calibre2">
 </p><p class="calibre2">
«Ora le imperfezioni nel sistema diventeranno serie». </p><h1 class="calibre4">IAN MALCOLM </h1><p class="calibre2">
 </p><p class="calibre2">
<b class="calibre1">RICERCA </b></p><p class="calibre2">
 </p><p class="calibre2">
Gennaro, seduto nella Jeep, ascoltava il ronzio delle mosche e fissava l'ondeggiare delle palme distanti nella calura. Era stupito, di fronte a quello che sembrava un campo di battaglia: l'erba era calpestata da tutte le parti per un centinaio di metri. Un'alta palma era stata sradicata da terra. C'erano grandi pozze di sangue nell'erba e su un affioramento roccioso alla loro destra. Seduto al suo fianco, Muldoon disse: «Non c'è dubbio. Il rex è stato tra gli adrosauri». Si fece un altro goccio di whisky e tappò la bottiglia. «Dannate mosche», disse. Aspettarono e osservarono. </p><p class="calibre2">
Gennaro tamburellava le dita sul cruscotto. «Cosa aspettiamo?». Muldoon non rispose subito. «Il rex è là fuori da qualche parte», disse, scrutando il paesaggio nel sole mattutino. «E non abbiamo un'arma che valga un accidenti». </p><p class="calibre2">
«Siamo nella Jeep». </p><p class="calibre2">
«Oh, può correre più veloce della Jeep, signor Gennaro», disse Muldoon, scuotendo la testa. «Fuori della strada, sul terreno aperto anche con le nostre quattro ruote motrici possiamo fare al massimo cinquanta, settanta chilometri all'ora. Ci raggiungerebbe subito. Senza nessun problema», sospirò Muldoon. «Ma non vedo molto movimento là fuori, adesso. Pronto ad affrontare il pericolo?». </p><p class="calibre2">
«Sicuro», disse Gennaro. </p><p class="calibre2">
Muldoon avviò il motore e al rumore improvviso due piccoli othnelia gli guizzarono davanti dall'erba calpestata. Muldoon ingranò la marcia. Compì </p><p class="calibre2">
un largo cerchio attorno all'area calpestata, poi si spostò all'interno, guidando in cerchi concentrici decrescenti finché alla fine giunse nel punto del campo dove avevano visto i due piccoli othnelia. Poi uscì dall'auto e procedette nell'erba, allontanandosi. Si fermò mentre una densa nube di mosche si sollevava in aria. </p><p class="calibre2">
«Cos'è?», gli chiese Gennaro. </p><p class="calibre2">
«Porti la radio», disse Muldoon. </p><p class="calibre2">
Gennaro scese dalla Jeep e gli si affrettò incontro. Anche da lontano riusciva a sentire l'odore dolciastro di un principio di decomposizione. Vide una sagoma scura nell'erba, incrostata di sangue, le zampe di traverso. </p><p class="calibre2">
«Un giovane adrosauro», disse Muldoon, fissando la carcassa. </p><p class="calibre2">
«L'intero branco s'è dato alla fuga, il cucciolo è rimasto solo e il rex lo ha atterrato». </p><p class="calibre2">
«Come fa a saperlo?», chiese Gennaro. La carne era lacerata da molti morsi. </p><p class="calibre2">
«Lo si può vedere dagli escrementi», disse Muldoon. «Vede quei pezzetti bianco gesso nell'erba? Sono la traccia degli adro. L'acido urico li fa diventare bianchi. Ma guardi qui...», indicò un gran cumulo nell'erba che si ergeva all'altezza del ginocchio, «quella... è la traccia del tirannosauro». </p><p class="calibre2">
«Come fa a sapere che non è arrivato più tardi?». </p><p class="calibre2">
«La forma del morso», disse Muldoon. «Vede la quelli piccoli?». Indicò </p><p class="calibre2">
lungo la pancia. «Quelli sono fatti dagli othnelia. Quei morsi non sanguinano. Sono degli spazzini. Li hanno fatti gli othnelia sul corpo già morto. Ma l'adro è stato abbattuto da un morso sul collo - vede quel grande squarcio, sopra la linea delle spalle - e quello è il rex, non c'è dubbio». Gennaro si chinò sopra la carcassa, fissando gli sgraziati arti dilaniati con un senso di irrealtà. Al suo fianco Muldoon accese la radio. </p><p class="calibre2">
«Controllo». </p><p class="calibre2">
«Sì», disse John Arnold alla radio. </p><p class="calibre2">
«Abbiamo un altro adrosauro morto. Un cucciolo». Muldoon si chinò tra le mosche e controllò la pelle sulla pianta della zampa destra. C'era un numero tatuato. «L'esemplare è numerato HD/09». La radio gracchiò. «Ho qualcosa per te», disse Arnold. </p><p class="calibre2">
«Sì? Cosa?». </p><p class="calibre2">
«Ho trovato Nedry». </p><p class="calibre2">
 </p><p class="calibre2">
La Jeep si precipitò attraverso la fila di palme lungo la strada orientale e uscì su una strada di servizio più stretta diretta al fiume che scorreva nella giungla. Faceva caldo in questa zona del parco, la giungla li chiudeva nel suo fetore. Muldoon stava armeggiando con il monitor computerizzato nella Jeep che adesso mostrava una mappa della località ricoperta da una griglia di linee. «L'hanno individuato con una telecamera esterna», disse. «Il settore 1104 è lì davanti». </p><p class="calibre2">
Più lontano lungo la strada, Gennaro vide una barriera di cemento, e una Jeep parcheggiata di lato. «Deve aver imboccato la traversa sbagliata», disse Muldoon. «Razza di bastardo». </p><p class="calibre2">
«Cosa ha preso?», chiese Gennaro. </p><p class="calibre2">
«Quindici embrioni, dice Wu. Sa quanto valgono?». </p><p class="calibre2">
Gennaro scosse il capo. </p><p class="calibre2">
«Qualcosa tra i due e i dieci milioni di dollari», disse Muldoon. Scosse la testa. «Bella cifrai». </p><p class="calibre2">
Mentre si avvicinavano, Gennaro vide il corpo di fianco alla macchina. Il corpo era di forma indistinta, ma poi forme verdi scomparvero alla frenata della Jeep. </p><p class="calibre2">
«Compy», disse Muldoon. «L'hanno trovato i compy». Una dozzina di procompsignatidi, delicati piccoli predatori non più grandi di un'anatra, stavano sul margine della giungla e squittivano eccitati mentre gli uomini scendevano dall'auto. </p><p class="calibre2">
Dennis Nedry giaceva sulla schiena, la faccia paffuta da ragazzotto era adesso rossa e gonfia. Le mosche ronzavano attorno alla bocca aperta e alla lingua spessa. Il corpo era dilaniato: gli intestini sventrati, una gamba tutta masticata. Gennaro si voltò velocemente, guardò i piccoli compy che si accovacciavano sulle gambe posteriori a breve distanza e osservavano incuriositi gli uomini. Notò che i piccoli dinosauri avevano mani a cinque dita. Si pulivano il muso e il mento e questo conferiva loro un tratto misteriosamente umano che... </p><p class="calibre2">
«Che io sia dannato», disse Muldoon. «Non sono stati i compy». </p><p class="calibre2">
«Cosa?». </p><p class="calibre2">
Muldoon stava scuotendo la testa. «Vede queste chiazze? Sulla camicia e sul viso? Hanno quell'odore dolciastro di vomito vecchio, secco». Gennaro girò gli occhi. Annusò. </p><p class="calibre2">
«Questa è la saliva del dilo», disse Muldoon. «Uno sputo del dilofosauro. Guardi il danno alle cornee, tutto quel rossore. Negli occhi fa male, ma non è letale. Basta lavarli via entro due ore con l'antiveleno; lo teniamo ovunque nel parco, proprio per questo scopo. Non che m'importi di questo bastardo. L'hanno accecato poi l'hanno sventrato. Non un bel modo per andarsene. Forse nel mondo c'è giustizia, dopo tutto». I procompsignatidi squittivano e saltavano su e giù mentre Gennaro aprì </p><p class="calibre2">
la porta posteriore e prese un tubo di metallo grigio e un contenitore di acciaio inossidabile. </p><p class="calibre2">
«C'è ancora tutto», disse. Consegnò due cilindri scuri a Gennaro. </p><p class="calibre2">
«Cosa sono questi?», chiese Gennaro. </p><p class="calibre2">
«Esattamente ciò che sembrano», disse Muldoon. «Razzi». Mentre Gennaro si allontanava, disse: «Occhio: non vorrei inciampasse su qualcosa». Gennaro passò con cautela sopra il corpo di Nedry. Muldoon portò il tubo all'altra Jeep, e lo sistemò sul retro. Salì da dietro scavalcando la ruota di scorta. </p><p class="calibre2">
«Andiamo». </p><p class="calibre2">
«E lui?», disse Gennaro, indicando il cadavere. </p><p class="calibre2">
«E lui?», disse Muldoon. «Abbiamo altre cose da fare». Mise in moto. Voltandosi a guardare, Gennaro vide i compy riprendere il pasto. Uno saltò su, s'accovacciò sulla bocca aperta di Nedry e cominciò a rosicchiargli la carne del naso. </p><p class="calibre2">
 </p><p class="calibre2">
Il fiume diventava più stretto. Le rive si chiudevano da entrambi i lati e gli alberi e le piante sospesi sopra le sponde si incrociavano in aria oscurando il sole. Tim udì lo stridio degli uccelli e vide piccoli dinosauri cinguettanti che guizzavano tra i rami. Ma per lo più tutto taceva, l'aria era calda e immobile sotto il baldacchino degli alberi. </p><p class="calibre2">
Grant guardò l'orologio. Le otto in punto. </p><p class="calibre2">
Scivolavano pacificamente, tra macchie di luce. Sembrava si stessero muovendo ancora più veloci di prima. Ormai sveglio, Grant giaceva sulla schiena e fissava i rami sopra la testa. A prua, vide Lex protendersi verso l'alto. </p><p class="calibre2">
«Ehi, che stai facendo?», le chiese. </p><p class="calibre2">
«Pensa che possiamo mangiare queste bacche?», indicò gli alberi. Alcuni rami erano abbastanza vicini da poterli toccare. Tim vide grappoli di lucenti bacche rosse sui rami. </p><p class="calibre2">
«No», disse Grant. </p><p class="calibre2">
«Perché? Quei piccoli dinosauri le stanno mangiando». Indicò piccoli microceratopi che frugavano tra i rami. </p><p class="calibre2">
«No, Lex». </p><p class="calibre2">
Sospirò, arrabbiata. «Almeno papà fosse qui», disse. «Papà sa sempre cosa fare». </p><p class="calibre2">
«Che stai dicendo?», disse Tim. «Non sa  <i class="calibre3">mai </i> cosa fare». </p><p class="calibre2">
«Invece sì», sospirò Lex. Fissava gli alberi che scivolavano via, le grandi radici si piegavano verso il bordo dell'acqua. «Solo perché non sei il suo preferito...». </p><p class="calibre2">
Tim si girò, senza dir nulla. </p><p class="calibre2">
«Ma non preoccuparti, piaci a papà, anche se t'interessi di computer e non di sport». </p><p class="calibre2">
«Papà è un vero patito di sport», spiegò Tim a Grant. Grant annuì. Su, tra i rami, piccoli dinosauri giallo pallido, alti appena mezzo metro, saltavano di albero in albero. Avevano musi adunchi, come pappagalli. </p><p class="calibre2">
«Sai come si chiamano quei dinosauri?», chiese a Tim. </p><p class="calibre2">
«Microceratopi». </p><p class="calibre2">
«Figurati», disse Lex. </p><p class="calibre2">
«Pensavo ti potesse interessare». </p><p class="calibre2">
«Solo i bambini molto piccoli», disse, «si interessano ai dinosauri». </p><p class="calibre2">
«Chi lo dice?». </p><p class="calibre2">
«Papà». </p><p class="calibre2">
Tim stava per urlare, ma Grant alzò la mano. «Ragazzi», disse, «state zitti». </p><p class="calibre2">
«Perché?», chiese Lex, «posso fare quello che voglio, se...». Poi ammutolì, poiché udì anche lei. Era un urlo da far raggelare il sangue, veniva da un punto più giù lungo il fiume. </p><p class="calibre2">
 </p><p class="calibre2">
«Dove diavolo è il maledetto rex?», disse Muldoon, parlando alla radio. </p><p class="calibre2">
«Qui non lo vediamo» Erano di ritorno nel recinto sauropodi, guardavano l'erba calpestata dove gli adrosauri s'erano dati alla fuga, ma il tirannosauro non si vedeva da nessuna parte. </p><p class="calibre2">
«Adesso controllo», disse Arnold e chiuse. </p><p class="calibre2">
Muldoon si voltò verso Gennaro. «Adesso controllo», ripeté con sarcasmo. «Perché diavolo non ha controllato prima? Perché non l'ha tenuto sotto controllo?». </p><p class="calibre2">
«Non so», disse Gennaro. </p><p class="calibre2">
«Non si fa vedere», disse Arnold un momento più tardi. </p><p class="calibre2">
«Cosa vuol dire, non si fa vedere?». </p><p class="calibre2">
«Non è sui monitor. I sensori di movimento non riescono a trovarlo». </p><p class="calibre2">
«Diavolo», disse Muldoon. «Ecco a che servono i sensori di movimento. Vedi Grant e i ragazzi?». </p><p class="calibre2">
«I sensori di movimento non riescono a trovare neppure loro». </p><p class="calibre2">
«Be', e adesso che facciamo?», chiese Muldoon. </p><p class="calibre2">
«Aspettiamo», disse Arnold. </p><p class="calibre2">
«Guarda! Guarda!». </p><p class="calibre2">
Proprio davanti a loro si ergeva la grande cupola della voliera. Grant l'aveva vista solo da lontano; adesso vide che era enorme: almeno mezzo chilometro di diametro. Le sagome dei montanti geodetici rilucevano, opachi attraverso la leggera foschia, e il suo primo pensiero fu che il vetro doveva pesare almeno una tonnellata. Poi, avvicinandosi, vide che non c'era vetro: solo montanti. Una rete sottile abbracciava gli elementi all'interno. </p><p class="calibre2">
«Non è finita», disse Lex. </p><p class="calibre2">
«Penso che debba restare aperta a quel modo», disse Grant. </p><p class="calibre2">
«Allora gli uccelli possono volare tutti fuori». </p><p class="calibre2">
«No, se sono uccelli  <i class="calibre3">grandi</i>»,  <i class="calibre3"> </i> disse Grant. Il fiume li trasportò vicino alla cupola. Alzarono lo sguardo. Ora si trovavano all'interno della cupola, scivolavano ancora lungo il fiume. Ma in pochi minuti, la cupola era così alta sopra di loro da essere a malapena visibile nella foschia. Grant disse: «Mi pare che qui dovrebbe esserci un secondo Lodge». </p><p class="calibre2">
«Vuole fermarsi?», chiese Tim. </p><p class="calibre2">
«Potrebbe esserci un telefono. O sensori di movimento». Grant virò verso la sponda. «Dobbiamo cercare di contattarli. Si sta facendo tardi». Scesero, scivolando sulla riva fangosa, e Grant tirò fuori il gommone dall'acqua. Poi legò la fune a un albero e si incamminò attraverso una fitta foresta di palme. </p><p class="calibre2">
 </p><p class="calibre2">
<b class="calibre1">LA VOLIERA </b></p><p class="calibre2">
 </p><p class="calibre2">
«Proprio non capisco», disse John Arnold, parlando al telefono. «Non vedo il rex e neppure Grant e i ragazzi». </p><p class="calibre2">
Seduto di fronte alla console trangugiò un'altra tazza di caffè. Tutt'intorno la sala controllo era disseminata di piatti di carta e panini smangiucchiati. Arnold era sfinito. Erano le otto di sabato mattina. Nelle tredici ore trascorse da quando Nedry aveva bloccato il computer che controllava Jurassic Park, Arnold aveva pazientemente rimesso a posto i sistemi, uno dopo l'altro. «Tutti i sistemi del parco sono di nuovo riattivati e funzionano correttamente. I telefoni sono ricollegati. Ho chiamato il dottore per lei». Dall'altra parte del telefono, ancora nella sua stanza, Malcolm tossì. «Ha dei guai con i sensori di movimento?». </p><p class="calibre2">
«Be', non riesco a trovare ciò che sto cercando». </p><p class="calibre2">
«Il rex?». </p><p class="calibre2">
«Adesso proprio non riesco a rintracciarlo. È partito verso nord una ventina di minuti fa, seguendo il margine della laguna, poi l'ho perso. Non so perché, a meno che non sia di nuovo andato a dormire». </p><p class="calibre2">
«E non riesce a trovare Grant e i ragazzi?». </p><p class="calibre2">
«No». </p><p class="calibre2">
«Penso sia piuttosto semplice», disse Malcolm. «I sensori di movimento coprono un'area inadeguata». </p><p class="calibre2">
«Inadeguata?», Arnold si irritò. «Coprono il novantadue...». </p><p class="calibre2">
«Il novantadue per cento dell'area territoriale, ricordo», disse Malcolm. </p><p class="calibre2">
«Ma se considera assieme le aree rimanenti, penso si accorgerà che quell'otto per cento è topologicamente unificato, il che significa che quelle aree sono collegate. In sostanza, un animale può muoversi liberamente in qualsiasi parte nel parco senza venire rintracciato, seguendo una strada della manutenzione o il fiume nella giungla o le spiagge o qualsiasi altra cosa». </p><p class="calibre2">
«Anche se fosse così», disse Arnold, «gli animali sono troppo stupidi per saperlo». </p><p class="calibre2">
«Non è chiaro quanto siano stupidi gli animali», disse Malcolm. </p><p class="calibre2">
«Pensa che Grant e i ragazzi stiano facendo così?», chiese Arnold. </p><p class="calibre2">
«Per niente», disse Malcolm, tossendo di nuovo. «Grant non è sciocco. Ovviamente vuol farsi trovare. Lui e i ragazzi probabilmente agitano le braccia ad ogni sensore di movimento che vedono. Ma forse hanno altri problemi di cui noi non sappiamo. O forse sono sul fiume». </p><p class="calibre2">
«Non posso credere che siano sul fiume. Le rive sono molto strette. È </p><p class="calibre2">
impossibile camminarci sopra». </p><p class="calibre2">
«Potrebbero tornare qui seguendo il fiume?». </p><p class="calibre2">
«Sì... ma non è la via più sicura. Passa attraverso la voliera...». </p><p class="calibre2">
«Perché, la voliera non fa parte dell'escursione?», chiese Malcolm. </p><p class="calibre2">
«Abbiamo avuto problemi a organizzarla. In origine il parco doveva avere un Lodge costruito lontano da terra, dal quale i visitatori avrebbero potuto osservare gli pterodattili in volo. Adesso abbiamo quattro dattili nella voliera: in realtà sono ceratodattili, ossia grandi dattili mangiatori di pesce». </p><p class="calibre2">
«Che ne è stato?». </p><p class="calibre2">
«Be', mentre finivamo il Lodge, abbiamo messo i dattili nella voliera per acclimatarli. Ma abbiamo fatto un grande errore. Abbiamo scoperto che i nostri cacciatori di pesce sono territoriali». </p><p class="calibre2">
«Territoriali?». </p><p class="calibre2">
«Ferocemente territoriali», disse Arnold. «Combattono tra di loro per il territorio: e attaccherebbero qualsiasi animale che entrasse nell'area da loro prescelta». </p><p class="calibre2">
«Davvero?». </p><p class="calibre2">
«È impressionante», disse Arnold. «I dattili si librano in volo sulla cima della voliera, ripiegano le ali e si tuffano. Un animale di venti chili può </p><p class="calibre2">
scaraventare un uomo a terra come una tonnellata di mattoni. Hanno steso gli operai, e li hanno brutalmente fatti a pezzi». </p><p class="calibre2">
«Questo non danneggia i dattili?». </p><p class="calibre2">
«Finora no». </p><p class="calibre2">
«Così se i ragazzi fossero nella voliera...». </p><p class="calibre2">
«Non ci sono», disse Arnold. «Spero di no, almeno». </p><p class="calibre2">
 </p><p class="calibre2">
«È  <i class="calibre3">quello </i> il Lodge?» chiese Lex. «Che letamaio». Sotto la cupola della voliera, il Pteratops Lodge era costruito alto sul terreno, su grandi piloni di legno al centro di un gruppo di tre abeti. Ma l'edificio era incompleto, e ancora da imbiancare; le finestre erano coperte con delle assi. Gli alberi e la casa erano segnati da larghe strisce bianche. </p><p class="calibre2">
«Deve esserci una ragione se non l'hanno finito», disse Grant, celando la sua delusione. Diede un'occhiata all'orologio. «Forza, torniamo alla barca». Il sole spuntò mentre camminavano, rendendo la mattina più luminosa. Grant guardò le ombre dell'ingraticciato impresse sul terreno dalla cupola. Notò che il terreno e le piante erano disseminate di larghe strisce della stessa sostanza bianco gesso presente sulla costruzione. E c'era un distinto, acre odore nell'aria mattutina. </p><p class="calibre2">
«Che puzza», disse Lex. «Cos'è tutta quella roba bianca?». </p><p class="calibre2">
«Sembrano feci di rettile. Probabilmente degli uccelli». </p><p class="calibre2">
«Perché non hanno finito l'edificio?». </p><p class="calibre2">
«Non lo so». </p><p class="calibre2">
Poi entrarono in una radura d'erba bassa, punteggiata da fiori selvatici. Udirono un lungo, basso fischio. Poi un fischio di risposta dall'altro lato della foresta. </p><p class="calibre2">
«Cos'è?». </p><p class="calibre2">
«Non lo so». </p><p class="calibre2">
Poi videro davanti a loro sulla radura erbosa l'ombra scura di una nuvola. La nuvola avanzava velocemente. In un attimo li coprì. Grant alzò gli occhi e vide un'enorme sagoma scura librarsi sopra di loro, schermare il sole. Era un pterodattilo. </p><p class="calibre2">
«Uau!», disse Lex. «È un pterodattilo?». </p><p class="calibre2">
«Si», disse Tim. </p><p class="calibre2">
Grant non rispose. Era rapito dalla visione dell'enorme creatura volatile. Sopra, nel cielo, lo pterodattilo emise un fischio basso e roteò dolcemente, voltandosi nuovamente verso di loro. </p><p class="calibre2">
«Come mai non fanno parte dell'escursione?», chiese Tim. Grant si stava domandando la stessa cosa. I dinosauri volanti erano così </p><p class="calibre2">
belli, così aggraziati nei loro movimenti attraverso l'aria. Mentre Grant os-servava, vide un secondo pterodattilo apparire nel cielo, poi un terzo e un quarto. </p><p class="calibre2">
«Forse ecco perché non hanno finito il Lodge», disse Lex. Grant stava pensando che questi non erano pterodattili comuni. Erano troppo grandi. Dovevano essere ceratodattili, grandi rettili volanti del primo Cretaceo. Dal basso, assomigliavano a piccoli aeroplani. Quando calarono, poté vedere che gli animali avevano un'apertura alare di cinque metri, corpi pelosi e teste di coccodrillo. Mangiavano pesce, ricordò. Sudamerica e Messico. Lex si riparò gli occhi e guardò in alto, nel cielo. </p><p class="calibre2">
«Possono farci del male?». </p><p class="calibre2">
«Non credo. Mangiano pesce». </p><p class="calibre2">
Uno dei dattili scese giù a spirale, un lampo di ombra scura che li sorpassò sibilando con una folata d'aria calda e un prolungato, acre odore. </p><p class="calibre2">
«Uau!», disse Lex. «Sono grandi  <i class="calibre3">davvero</i>» <i class="calibre3">. </i> Poi chiese: «È sicuro che non possano farci del male?». </p><p class="calibre2">
«Abbastanza sicuro». </p><p class="calibre2">
Un secondo dattilo piombò giù più veloce del primo. Veniva da dietro, come un lampo sopra le loro teste. Grant dette un rapido sguardo al becco dentato e al corpo peloso. Pareva un enorme pipistrello, pensò. Grant fu colpito dall'aspetto fragile degli animali. L'enorme apertura alare - la delicata membrana rosa distesa, così sottile da essere trasparente - tutto in loro faceva apparire delicati i dattili. </p><p class="calibre2">
«Ahia!», urlò Lex, afferrandosi i capelli. «Mi ha morsa!». </p><p class="calibre2">
«Cosa?», disse Grant. </p><p class="calibre2">
«Mi ha morsa! Mi ha morsa!». Quando tolse la mano, vide sangue sulle sue dita. </p><p class="calibre2">
Su nel cielo, altri due dattili ripiegarono le ali, chiudendosi in piccole sagome scure, e piombarono verso il suolo. Emisero una specie di grido precipitando verso il basso. </p><p class="calibre2">
«Forza!», disse Grant, afferrandoli per mano. Corsero attraverso il prato, udendo il grido che si avvicinava, e Grant si gettò a terra all'ultimo momento, tirando giù i ragazzi con lui, mentre i due dattili sibilavano e stridevano oltrepassandoli, battendo le ali. Grant sentì artigli laceragli la camicia lungo la schiena. Poi si alzò, rimise Lex in piedi e corse con Tim pochi passi più avanti mentre altri due uccelli rotearono e si tuffarono verso loro, stridendo. All'ultimo momento, spinse i ragazzi a terra, e le due grandi ombre volarono oltre. </p><p class="calibre2">
«Oh!», disse Lex, disgustata. Vide che era macchiata dai bianchi escrementi degli uccelli. Grant si rialzò. «Forza!». </p><p class="calibre2">
Stava quasi per mettersi a correre quando Lex strillò terrorizzata. Si girò </p><p class="calibre2">
e vide che uno dei dattili l'aveva afferrata per le spalle con gli artigli posteriori. Le enormi ali membranose dell'animale, trasparenti alla luce del sole, sbattevano ampie, da entrambi i lati. Il dattilo stava cercando di portarla via, ma Lex era troppo pesante, e nello sforzo esso le conficcava ripetutamente sulla testa la lunga mascella appuntita. Lex gridava, agitando selvaggiamente le braccia. Grant fece la prima cosa che gli venne in mente. Corse avanti e saltò in alto lanciandosi contro il corpo del dattilo. Lo colpì, lo gettò a terra sul dorso e cadde sopra il corpo peloso. L'animale gridava e beccava; Grant allontanò la testa dalle mandibole e si spinse indietro, mentre le ali gigantesche colpivano il suo corpo. Era come stare in una tenda durante una tormenta. Non riusciva a vedere o a sentire nulla; non c'era nient'altro, salvo il battere e lo stridere e le membrane di pelle. Gli artigli delle zampe gli graffiavano freneticamente il petto. Lex gridava. Grant si allontanò dal dattilo e quello stridette mentre sbatteva le ali e tentava di risollevarsi sui piccoli artigli, poi cominciò a camminare. Grant si fermò stupefatto. </p><p class="calibre2">
Poteva camminare sulle ali! L'ipotesi di Lederer era giusta! Ma gli altri dattili si stavano tuffando verso di loro, Grant era stordito, gli mancava l'equilibrio, e con orrore vide che Lex scappava riparandosi la testa con le braccia. Tim urlava a squarciagola... </p><p class="calibre2">
Il primo dattilo piombò giù, lei gli lanciò qualcosa e, improvvisamente, il dattilo sibilò e risalì. Gli altri dattili immediatamente risalirono e rincorsero il primo nel cielo. Il quarto dattilo batté goffamente le ali in aria per unirsi agli altri. Grant alzò lo sguardo, socchiudendo gli occhi per vedere cos'era successo. I tre dattili raggiunsero il primo stridendo rabbiosamente. Rimasero soli nel prato. </p><p class="calibre2">
«Cos'è successo?», chiese Grant. </p><p class="calibre2">
«Hanno preso il mio guanto», disse Lex. «Il mio Darryl Strawberry preferito». Ripresero a camminare. Tim le cinse le spalle con il braccio. «Tutto bene?». </p><p class="calibre2">
« <i class="calibre3">Certo</i>,  <i class="calibre3"> </i> stupido», disse, scrollandolo via. Guardò in su. </p><p class="calibre2">
«Spero che soffochino e muoiano», disse. </p><p class="calibre2">
«Si», disse Tim. «Anch'io». </p><p class="calibre2">
Più su Grant vide l'imbarcazione sulla sponda. Guardò l'orologio. Erano le otto e mezzo. Avevano ancora due ore e mezzo per ritornare. </p><p class="calibre2">
 </p><p class="calibre2">
Lex tornò allegra dopo che ebbero oltrepassato la cupola argentea della voliera. Poi le rive del fiume si avvicinarono da entrambi i lati, gli alberi di nuovo si intrecciarono sulle loro teste. Il fiume era più stretto che mai, in alcuni punti largo solo tre metri, e la corrente era molto veloce. Lex si allungava all'insù per toccare i rami mentre passavano. Grant sedeva a poppa e ascoltava il gorgoglio dell'acqua attorno alla gomma tiepida. Si muovevano più veloci, adesso oltrepassavano più rapidamente i rami. Era gradevole. Procurava una leggera brezza nell'area calda delimitata dai rami incombenti. E questo significava che sarebbero ritornati molto prima. Grant non aveva idea della distanza percorsa, ma dovevano aver superato di diversi chilometri l'edificio sauropodi dove avevano trascorso la notte. Forse otto o dieci chilometri. Magari anche di più. In altre parole avrebbero dovuto essere a solo un'ora di cammino dall'albergo, una volta abbandonato il gommone. Ma dopo la voliera Grant non aveva nessuna fretta di lasciare il fiume. Per il momento, se la stavano passando bene. </p><p class="calibre2">
«Chissà come sta Ralph», disse Lex. «Sarà morto o chissà cosa». </p><p class="calibre2">
«Sono sicuro che sta bene». </p><p class="calibre2">
«Chissà se si sarebbe lasciato cavalcare», sospirò assonnata sotto il sole. </p><p class="calibre2">
«Sarebbe stato divertente calvalcare Ralph». </p><p class="calibre2">
Tim si rivolse a Grant: «Si ricorda lo stegosauro? Ieri sera?». </p><p class="calibre2">
«Sì». </p><p class="calibre2">
«Com'è che ha chiesto del DNA di rana?». </p><p class="calibre2">
«Per via della procreazione», disse Grant. «Non riescono a spiegarsi come mai i dinosauri stanno procreando, dal momento che sono stati sottoposti a radiazioni e sono tutti femmine». </p><p class="calibre2">
«Giusto». </p><p class="calibre2">
«Be', si sa che l'irraggiamento non è un metodo sicuro e probabilmente non funziona. Credo che prima o poi sarà anche possibile dimostrarlo. Ma c'è anche il fatto che i dinosauri sono femmine. Come possono riprodurre se sono tutte femmine?». </p><p class="calibre2">
«Già», disse Tim. </p><p class="calibre2">
«Be', nel regno animale la riproduzione sessuale si manifesta in varietà </p><p class="calibre2">
straordinaria». </p><p class="calibre2">
«Tim è molto interessato al sesso», disse Lex. </p><p class="calibre2">
La ignorarono. «Per esempio», disse Grant, «molti animali hanno una riproduzione sessuale senza bisogno di quello che noi chiamiamo sesso. Il maschio produce una spermatopora che contiene lo sperma e la femmina più tardi la raccoglie. Questa specie di scambio non richiede tutta quella diversità fisica tra il maschio e la femmina che di solito pensiamo esista. Maschio e femmina sono più simili in taluni animali che non nella specie umana». </p><p class="calibre2">
Tim annuì. «E le rane?». </p><p class="calibre2">
Grant udì stridii improvvisi al di sopra degli alberi, mentre i microceratopi si sparpagliavano allarmati, scuotendo i rami. La grande testa del tirannosauro affondò dalla sinistra attraverso il fogliame, le mascelle schioccarono verso il gommone. Lex urlò terrorizzata e Grant lavorò di pagaia verso la riva opposta, ma qui il fiume era largo solo due metri. Il tirannosauro era imbrigliato dalla fitta vegetazione; scrollò la testa, la dimenò e barrì. Poi la tirò indietro. Tra gli alberi che costeggiavano la sponda del fiume, videro l'enorme sagoma scura del tirannosauro dirigersi a nord, alla ricerca di un'apertura tra gli alberi che circondavano la riva. I microceratopi erano andati tutti sulla riva opposta, dove stridevano, fuggivano e saltavano su e giù. Nel gommone, Grant, Tim e Lex fissavano inermi il tirannosauro che cercava di nuovo di far breccia. Ma lungo le rive gli alberi erano troppo fitti. Il tirannosauro si spostò di nuovo seguendo la corrente, davanti all'imbarcazione, e ci riprovò, scuotendo furiosamente i rami. Anche questa volta senza successo. </p><p class="calibre2">
Poi si allontanò, sempre seguendo la corrente del fiume. </p><p class="calibre2">
«Lo odio», disse Lex. </p><p class="calibre2">
Grant tornò a sedersi nella barca, molto scosso. Se il tirannosauro avesse fatto irruzione, non avrebbe potuto fare nulla per salvarli. Il fiume era strettissimo, appena più largo del gommone. Era come trovarsi in una trincea. I parabordi di gomma raschiavano spesso nel fango, mentre l'imbarcazione avanzava sospinta dalla corrente rapida. Diede un'occhiata all'orologio. Quasi le nove. Il gommone procedeva lungo la corrente. </p><p class="calibre2">
«Ehi», disse Lex. «Ascoltate!». </p><p class="calibre2">
Aveva udito dei ringhi, inframmezzati da un ripetuto urlo. Le grida provenivano dall'ansa della riva opposta, più distanti a valle. Ascoltò e udì </p><p class="calibre2">
nuovamente l'urlo. </p><p class="calibre2">
«Cos'è?», disse Lex. </p><p class="calibre2">
«Non so», disse Grant. «Ma ce n'è più d'uno». Guidò la barca verso la riva opposta, aggrappandosi a un ramo per fermare il gommone. I ringhi ripresero. Poi ancora urla. </p><p class="calibre2">
«Assomiglia a un gruppo di gufi», disse Tim. </p><p class="calibre2">
 </p><p class="calibre2">
Malcolm gemeva. «Non è ancora l'ora per la morfina?». </p><p class="calibre2">
«Non ancora», disse Ellie. </p><p class="calibre2">
Malcolm sospirò. «Quant'acqua abbiamo qui?». </p><p class="calibre2">
«Non so. C'è tutta l'acqua corrente che vuole dal rubinetto...». </p><p class="calibre2">
«No, voglio dire, quante scorte? Ce n'è?». </p><p class="calibre2">
Ellie scosse le spalle. «No». </p><p class="calibre2">
«Vada nei bagni di questo piano», disse Malcolm, «e riempia le vasche da bagno di acqua». </p><p class="calibre2">
Ellie aggrottò la fronte. </p><p class="calibre2">
«Inoltre», disse Malcolm, «abbiamo ricetrasmittenti? Torce? Fiammiferi? Fornelli portatili? Cose di quel genere?». </p><p class="calibre2">
«Vado a dare un'occhiata in giro. Sta pensando a un terremoto?». </p><p class="calibre2">
«Qualcosa del genere», disse Malcolm. «L'Effetto Malcolm implica mutazioni catastrofiche». </p><p class="calibre2">
«Ma Arnold dice che tutti i sistemi funzionano perfettamente». </p><p class="calibre2">
«È proprio quello il momento in cui si manifesta», disse Malcolm. Ellie disse: «Non crede molto in Arnold, non è vero?». </p><p class="calibre2">
«È bravo. È un ingegnere. Come Wu. Sono entrambi tecnici. Non hanno intelligenza. Hanno ciò che io chiamo intelligenza sottile. Vedono la situazione immediata. Pensano in modo angusto e lo chiamano "mettere a fuoco". Non vedono ciò che sta al di là. Non pensano alle conseguenze. Ecco come nasce un'isola come questa. Da un pensiero sottile-intelligente. Perché non puoi creare un animale e illuderti che non si comporti come se fosse vivo. Essere imprevedibile. Scappare. Loro questo non lo capiscono». </p><p class="calibre2">
«Non pensa sia solo la natura umana?», disse Ellie. </p><p class="calibre2">
«Niente affatto», disse Malcolm. «È come dire che uova strapazzate e pancetta sono la natura umana. Nulla del genere. È l'educazione occidentale, e gran parte del resto del mondo è nauseata al solo pensiero». Trasalì </p><p class="calibre2">
per il dolore. «La morfina mi rende filosofo». </p><p class="calibre2">
«Vuole un po' d'acqua?». </p><p class="calibre2">
«No. Le dirò qual è il guaio con i tecnici e gli scienziati. Gli scienziati professano tutta una serie di elaborate sciocchezze secondo cui cerchereb-bero di scoprire la verità sulla natura. Il che è vero, ma non è ciò che li guida. Nessuno è guidato da attrazioni come "cercare la verità". </p><p class="calibre2">
«Quello che interessa veramente agli scienziati sono i risultati. E si concentrano sul problema se possono o meno ottenere qualcosa. Non si fermano mai a chiedersi se  <i class="calibre3">devono </i> fare qualcosa. Opportunamente definiscono tali considerazioni superflue. Se non fossero loro a farlo, sarebbe qualcun altro. La scoperta, credono, è inevitabile. Così cercano semplicemente di essere loro a farla. Ecco il gioco della scienza. Anche la pura scoperta scientifica è un atto aggressivo, penetrante. Richiede grandi attrezzature e cambia letteralmente il mondo. Gli acceleratori di particelle feriscono la terra e lasciano scorie radioattive. Gli astronauti lasciano rifiuti sulla Luna. C'è sempre qualche prova che gli scienziati erano là, a fare le loro scoperte. La scoperta è sempre uno stupro del mondo naturale. Sempre. </p><p class="calibre2">
«Gli scienziati vogliono che sia così. Devono piantarci i loro strumenti. Devono lasciare il loro marchio. Non possono limitarsi a osservare. Non possono limitarsi ad apprezzare. Non riescono ad adattarsi semplicemente all'ordine naturale. Devono far accadere qualcosa di innaturale. Questo è il lavoro degli scienziati e adesso abbiamo società intere che cercano di essere scientifiche». Sospirò e si ridistese. Ellie disse: «Non crede di esagerare...». </p><p class="calibre2">
«Che aspetto ha uno dei suoi scavi, l'anno dopo?». </p><p class="calibre2">
«Piuttosto brutto», ammise. </p><p class="calibre2">
«Non pianta nulla, non ripara la terra dopo aver scavato?». </p><p class="calibre2">
«No». </p><p class="calibre2">
«Perché no?». </p><p class="calibre2">
Scrollò le spalle. «Non c'è denaro, immagino...». </p><p class="calibre2">
«C'è sufficiente denaro solo per scavare, ma non per riparare?». </p><p class="calibre2">
«Be', stiamo lavorando solo nelle  <i class="calibre3">badlands... </i>» <i class="calibre3">. </i> </p><p class="calibre2">
«Solo nelle  <i class="calibre3">badlands</i>»,  <i class="calibre3">  </i> disse Malcolm. «Solo rifiuti. Solo scorie. Solo effetti collaterali... Sto cercando di dirle che gli scienziati  <i class="calibre3">vogliono </i> che sia così. Vogliono scorie e rifiuti e ferite ed effetti collaterali. Per loro è un modo di rassicurare se stessi. Fa parte della struttura della scienza, è un disastro crescente». </p><p class="calibre2">
«Allora, qual è la risposta?». </p><p class="calibre2">
«Sbarazzarsi di quei sottili-intelligenti. Escluderli dal potere». </p><p class="calibre2">
«Ma poi perdiamo tutti i progressi...». </p><p class="calibre2">
«Quali progressi?», disse Malcolm irritato. «Il numero di ore che le donne dedicano ai lavori domestici non è cambiato dal 1930, nonostante tutti i progressi. Tutti gli aspirapolvere, lavapiatti, inceneritori e cassonetti per le immondizie, tessuti che non vanno stirati... Perché al giorno d'oggi per pulire una casa ci vuole lo stesso tempo che ci voleva nel 1930?». Ellie non disse nulla. </p><p class="calibre2">
«Perché non c'è stato alcun progresso», disse Malcolm. «Non sul serio. Trentamila anni fa, quando a Lascaux gli uomini dipingevano le pareti delle caverne, lavoravano venti ore la settimana per fornirsi di cibo, casa e vestiario. Il resto del tempo potevano giocare, o dormire, o fare qualsiasi altra cosa volessero. E vivevano in un mondo naturale, con aria pulita, acqua pulita, alberi e tramonti bellissimi. Pensi. Venti ore la settimana. Trentamila anni fa». Ellie disse: «Vuole riportare indietro l'orologio». </p><p class="calibre2">
«No», disse Malcolm. «Voglio che la gente si svegli. Abbiamo avuto quattrocento anni di scienza e ormai dovremmo sapere a cosa serve e a cosa non serve. È ora di cambiare». </p><p class="calibre2">
«Prima che distruggiamo il pianeta?», chiese lei. </p><p class="calibre2">
Sospirò e chiuse gli occhi. «Santo cielo», disse. «Di  <i class="calibre3">questo </i> non mi preoccuperei affatto». </p><p class="calibre2">
 </p><p class="calibre2">
Nel buio tunnel della giungla, Grant procedeva, lungo il fiume, spingendo con le mani: afferrava i rami e muoveva il gommone in avanti con cautela. Udiva ancora i suoni. Infine vide i dinosauri. </p><p class="calibre2">
«Non sono quelli velenosi?». </p><p class="calibre2">
«Sì», disse Grant. « <i class="calibre3">Dilofosauri</i>» <i class="calibre3">. </i> </p><p class="calibre2">
Sulla riva del fiume c'erano due dilofosauri. I corpi alti tre metri erano punteggiati di giallo e nero. Sotto, gli addomi erano verde lucente, come lucertole. Due creste rosse ricurve correvano lungo la cima della testa, dagli occhi al naso, formando una V. La loro natura simile a quella degli uccelli era rivelata dal modo in cui si muovevano, piegandosi per bere nel fiume, e rialzandosi a ringhiare e urlare. </p><p class="calibre2">
Lex sussurrò: «Dobbiamo scendere e camminare?». </p><p class="calibre2">
Grant scosse il capo, no. I dilofosauri erano più piccoli del tirannosauro, sufficientemente piccoli per infiltrarsi attraverso il fitto fogliame sulle sponde del fiume. E sembravano svegli, mentre ringhiavano e urlavano l'uno all'altro. </p><p class="calibre2">
«Ma non possiamo oltrepassarli con la barca», disse Lex. «Sono  <i class="calibre3">veleno-</i> <i class="calibre3">si</i>» <i class="calibre3">. </i> </p><p class="calibre2">
«Dobbiamo», disse Grant. «In qualche modo». </p><p class="calibre2">
I dilofosauri continuavano a bere e ululare. Pareva che interagissero l'uno con l'altro in un modo stranamente ritualistico e ripetitivo. L'animale a sinistra si abbassava per bere, apriva la bocca scoprendo lunghe file di denti affilati, e poi urlava. L'animale sulla destra urlava in risposta, poi si chinava a bere in un'immagine speculare dei movimenti del primo. Poi la sequenza veniva ripetuta esattamente allo stesso modo. Grant notò che l'animale sulla destra era più piccolo, con piccoli puntini sul dorso e la sua cresta era d'un rosso più opaco... «Se questo non è un rito d'accoppiamento...», disse. </p><p class="calibre2">
«Possiamo superarli?», chiese Tim. </p><p class="calibre2">
«Non come sono messi adesso. Sono giusto sul limitare del fiume». Grant sapeva che spesso gli animali eseguivano tali riti d'accoppiamento per ore e ore. Restavano senza mangiare, non prestavano attenzione a nient'altro... Dette un'occhiata all'orologio. Nove e venti. </p><p class="calibre2">
«Che facciamo?», chiese Tim. </p><p class="calibre2">
Grant sospirò. «Non ho idea». </p><p class="calibre2">
Si mise a sedere nel gommone, poi i dilofosauri cominciarono a gridare e a urlare ripetutamente, agitati. Alzò gli occhi. Entrambi gli animali davano le spalle al fiume. </p><p class="calibre2">
«Che succede?», chiese Lex. </p><p class="calibre2">
Grant sorrise. «Penso che ci stia finalmente arrivando un po' di fortuna». Si spinse via dalla riva. «Ragazzi, voglio che vi mettiate distesi sul fondo. Andremo più veloci che potremo. Ma ricordate: qualsiasi cosa succeda, non dite nulla e non muovetevi. Capito?». </p><p class="calibre2">
Il gommone cominciò a scivolare lungo la corrente, verso i dilofosauri ululanti. Prendeva velocità. Lex giaceva ai piedi di Grant, lo fissava con occhi spaventati. Si stavano avvicinando ai dilofosauri, che davano ancora le spalle al fiume. Ma estrasse ugualmente la pistola ad aria compressa e ne controllò la carica. </p><p class="calibre2">
Il gommone procedeva, avvertirono un odore particolare, dolce e nauseante al tempo stesso. Puzzava di vomito essiccato. L'urlare dei dilofosauri crebbe d'intensità. Raggiunsero un'ansa finale, e Grant trattenne il respiro. Gli animali distavano solo pochi metri, e urlavano verso gli alberi oltre il fiume. </p><p class="calibre2">
Come Grant sospettava, stavano urlando al tirannosauro. Il tirannosauro stava cercando di irrompere attraverso le piante e i dilo urlavano e pestavano le zampe nel fango. Il gommone li oltrepassò. L'odore era nauseante. Il tirannosauro urlò, probabilmente perché aveva visto il gommone. Ma un attimo dopo... </p><p class="calibre2">
Un  <i class="calibre3">tonfo. </i> </p><p class="calibre2">
Il gommone smise di muoversi. Si erano incagliati, lungo il fiume, a pochi passi dai dilofodonti. Lex sussurrò: «Fantastico». </p><p class="calibre2">
Ci fu una lunga, lenta frizione del gommone contro il fango. Poi il gommone tornò a muoversi. Stavano scendendo la corrente. Il tirannosauro ruggì un'ultima volta e se ne andò. Un dilofosauro guardò sorpreso, poi urlò; l'altro urlò in risposta. Il gommone seguiva la corrente. </p><p class="calibre2">
 </p><p class="calibre2">
<b class="calibre1">TIRANNOSAURO </b></p><p class="calibre2">
 </p><p class="calibre2">
La Jeep sobbalzava nel sole accecante. Muldoon guidava con Gennaro al fianco. Erano in un campo aperto, si allontanavano dalla fitta barriera di palme che segnava il corso del fiume, un centinaio di metri a est. Giunti a una salita Muldoon fermò l'automobile. </p><p class="calibre2">
«Cristo, che caldo», disse, tergendosi la fronte con il dorso della mano. Bevve dalla bottiglia di whisky che teneva tra le ginocchia, poi la offrì a Gennaro. </p><p class="calibre2">
Gennaro scosse il capo. Fissava il paesaggio scintillante nella calura mattutina. Poi guardò il computer di bordo e il monitor montato sul cruscotto. Il monitor mostrava vedute del parco dalle telecamere esterne. Ancora nessun segno di Grant e dei ragazzi. O del tirannosauro. La radio gracchiò. «Muldoon». </p><p class="calibre2">
Muldoon alzò il microtelefono. «Sì». </p><p class="calibre2">
«È acceso il vostro computer di bordo? Ho trovato il rex. È nella casella 442. Sta andando verso la 443». </p><p class="calibre2">
«Un momento», disse Muldoon, regolando il monitor. «Sì. L'ho trovato. Sta seguendo il fiume». L'animale si aggirava tra le piante lungo la riva del fiume, procedendo verso nord. </p><p class="calibre2">
«Mantenete la calma. Limitatevi a immobilizzarlo». </p><p class="calibre2">
«Non preoccuparti», disse Muldoon, socchiudendo gli occhi al sole. </p><p class="calibre2">
«Non gli farò del male». </p><p class="calibre2">
«Ricorda», disse Arnold, «il tirannosauro è la nostra principale attrazione turistica». Muldoon spense la radio che emise una scarica di elettricità statica. </p><p class="calibre2">
«Maledetto cretino», disse. «Parlano ancora di turisti». Muldoon accese il motore. «Andiamo da Rexy a dargli una dose». </p><p class="calibre2">
La Jeep sobbalzò sul terreno. </p><p class="calibre2">
«Non vede l'ora di farlo», disse Gennaro. </p><p class="calibre2">
«È già un bel po' che ho voglia di piantare un ago in questo grosso bastardo», disse Muldoon. «Eccolo». Frenarono bruscamente. Attraverso il parabrezza, Gennaro vide il tirannosauro che, dritto davanti a loro, si muoveva tra le palme lungo il fiume. Muldoon svuotò la bottiglia di whisky e la gettò sul sedile posteriore. Si sporse all'indietro per prendere il tubo. Gennaro guardava il monitor che mostrava la loro Jeep e il tirannosauro. Doveva esserci una telecamera a circuito chiuso tra gli alberi, dietro, da qualche parte. </p><p class="calibre2">
«Se vuol rendersi utile», disse Muldoon, «tiri fuori quelle scatolette che ha sotto i piedi». </p><p class="calibre2">
Gennaro si chinò e aprì una cassetta d'acciaio inossidabile. L'interno era imbottito di gommapiuma. Quattro cilindri, ciascuno della misura di una bottiglia di latte da un litro, erano sistemati nella gommapiuma. Erano tutti targati MORO-709. Ne estrasse uno. </p><p class="calibre2">
«Stacchi con un morso la sommità e ci avviti un ago», spiegò Muldoon. Gennaro trovò un sacchetto di plastica pieno di grandi aghi, ognuno grosso quanto un dito. Ne avvitò uno sulla capsula. L'estremità opposta del cilindro era chiusa da un tappo circolare di piombo. </p><p class="calibre2">
«Questo è per ridurre l'impatto». Muldoon era seduto davanti con il fucile ad aria compressa tra le ginocchia. Era un tubo di pesante metallo grigio e a Gennaro pareva un bazooka o un lanciarazzi. </p><p class="calibre2">
«Cosa significa MORO-709?». </p><p class="calibre2">
«Proiettili tranquillanti standard per animali», disse Muldoon. «Li usano gli zoo di tutto il mondo. Per cominciare proveremo con mille centimetri cubi». Muldoon aprì la camera di caricamento, abbastanza grande da inserirci il pugno. Infilò il cilindro nella camera e la richiuse. </p><p class="calibre2">
«Questo dovrebbe andar bene», disse. «Gli elefanti medi richiedono circa duecento centimetri cubi, ma quelli pesano solo due o tre tonnellate. Il <i class="calibre3">Tyrannosaurus rex </i> pesa otto tonnellate ed è molto più aggressivo. Per questo la dose è importante». </p><p class="calibre2">
«Perché?». </p><p class="calibre2">
«La dose per gli animali viene stabilita in parte secondo il peso, in parte secondo il temperamento. Se spari la stessa dose di 709 in un elefante, in un ippopotamo e in un rinoceronte, immobilizzerai l'elefante, che se ne starà là come una statua. Abbatterai l'ippopotamo, che entrerà in una specie di letargo, ma continuerà a muoversi. Mentre il rinoceronte comincerà a lottare come un matto. D'altro canto, se invece insegui un rinoceronte per più di cinque minuti in macchina, cadrà morto per shock adrenalinico. Strana combinazione di durezza e fragilità». </p><p class="calibre2">
Guidò lentamente verso il fiume, avvicinandosi al tirannosauro. «Ma quelli sono tutti mammiferi. Sappiamo molto su come si trattano i mammiferi, perché gli zoo sono costruiti per ospitare le grandi attrazioni mammiferine: leoni, tigri, orsi, elefanti. Sappiamo molto meno dei rettili. E nessuno sa qualcosa sui dinosauri. I dinosauri sono animali nuovi». </p><p class="calibre2">
«Li ritiene rettili?», disse Gennaro. </p><p class="calibre2">
«No», disse Muldoon, cambiando marcia, «i dinosauri non rientrano nelle categorie esistenti». Sterzò per evitare una roccia. «Anzi, abbiamo scoperto che i dinosauri erano altrettanto diversi quanto i mammiferi attuali. Alcuni dinosauri sono docili e acuti, altri sono malvagi e ottusi. Alcuni di loro vedono bene e altri no. Alcuni di loro sono stupidi, e altri sono molto, molto intelligenti». </p><p class="calibre2">
«Come i raptor?», disse Gennaro. </p><p class="calibre2">
Muldoon annuì. «I raptor sono svegli. Molto svegli. Creda, tutti i problemi che abbiamo avuto sinora», disse, «sono nulla se paragonati a ciò </p><p class="calibre2">
che avremmo avuto se i raptor fossero mai usciti dai loro recinti di sicurezza. Eh. Credo che più di così non possiamo avvicinarci al nostro rex». Più avanti, il tirannosauro stava infilando la testa attraverso i rami, scrutando il fiume. Cercava un passaggio. Poi l'animale si spostò di pochi metri a valle, per tentare di nuovo. </p><p class="calibre2">
«Chi sa cosa vede?», disse Gennaro. </p><p class="calibre2">
«Difficile a dirsi», disse Muldoon. «Forse sta cercando di catturare qualche microceratopo che si arrampica tra i rami. Farà buona caccia». Muldoon fermò la Jeep a circa cinquanta metri dal tirannosauro, e girò il veicolo. Lasciò il motore acceso. «Vada al volante», disse Muldoon. «E </p><p class="calibre2">
metta la cintura». Prese un altro cilindro e se lo agganciò alla camicia. Poi saltò fuori. </p><p class="calibre2">
Gennaro si spostò al volante. «L'ha già fatto spesso?». Muldoon ruttò. «Mai. Cercherò di beccarlo proprio dietro il condotto uditivo. Vedremo come andrà, da là». Fece dieci metri dietro la Jeep e si accovacciò nell'erba, appoggiato a un ginocchio. Fissò il grande tubo sulla spalla e fece scattare lo spesso mirino telescopico. Muldoon puntò il tirannosauro, che non li aveva ancora notati. Ci fu un'esplosione di gas pallido e Gennaro vide una scia bianca diri-gersi nell'aria verso il tirannosauro. Ma sembrava che non fosse successo nulla. </p><p class="calibre2">
Poi il tirannosauro si girò lentamente, incuriosito, per scrutarli. Spostava la testa da una parte all'altra, come se li stesse guardando a occhi alterni. Muldoon aveva abbassato il lanciarazzi e stava caricando il secondo proiettile. </p><p class="calibre2">
«L'ha colpito?», chiese Gennaro. </p><p class="calibre2">
Muldoon scosse la testa. «Mancato. Maledetti mirini laser... Guardi se c'è una batteria nella scatola». </p><p class="calibre2">
«Una che?», disse Gennaro. </p><p class="calibre2">
«Una batteria», disse Muldoon. «È grande più o meno come un dito. Con scritte grigie». </p><p class="calibre2">
Gennaro si chinò per guardare nella cassetta d'acciaio. Sentiva la vibrazione della Jeep, udiva il motore tenere il minimo. Non trovava la batteria. Il tirannosauro ruggì. A Gennaro parve un suono terrificante, che rimbombò dalla grande cavità toracica dell'animale, per esplodere nel paesaggio. Si tirò su di colpo e impugnò il volante mettendo la mano sulla leva del cambio. Alla radio udì una voce: «Muldoon. Qui Arnold. Andatevene via da lì. Passo e chiudo». </p><p class="calibre2">
«So io cosa devo fare», disse Muldoon. </p><p class="calibre2">
Il tirannosauro caricò. </p><p class="calibre2">
Muldoon rimase nella sua posizione. Nonostante la creatura si precipitasse verso di lui, lentamente e metodicamente alzò il lanciarazzi, mirò e fece fuoco. Ancora una volta Gennaro vide la nuvola di fumo e la bianca scia del proiettile andare verso l'animale. </p><p class="calibre2">
Non successe nulla. Il tirannosauro continuava a caricare. Adesso Muldoon era in piedi e correva urlando: «Via! Via!». Gennaro ingranò la marcia e Muldoon si lanciò verso la portiera laterale mentre la Jeep sobbalzava in avanti. Il tirannosauro li stava raggiungendo rapidamente, Muldoon aprì la portiera e montò all'interno. </p><p class="calibre2">
«Via, dannazione! Via!». </p><p class="calibre2">
Gennaro raddrizzò la Jeep. La Jeep rimbalzò, il muso si alzò così tanto da terra che attraverso il parabrezza videro solo cielo, poi sbatterono di nuovo giù a terra e ripresero ad andare a tutto gas. Gennaro si diresse verso un gruppo di alberi a sinistra, finché nello specchietto retrovisore vide il tirannosauro lanciare un ultimo ruggito e andarsene. Gennaro rallentò. «Gesù». </p><p class="calibre2">
Muldoon stava scuotendo la testa. «Ero sicuro di averlo colpito, la se-conda volta». </p><p class="calibre2">
«Direi che l'ha mancato», disse Gennaro. </p><p class="calibre2">
«L'ago dev'essersi spezzato prima di cominciare a iniettare». </p><p class="calibre2">
«Ammetta che l'ha mancato». </p><p class="calibre2">
«Sì», disse Muldoon. Sospirò. «L'ho mancato. La batteria era scarica, maledetto mirino laser. Colpa mia. Avrei dovuto controllarlo, dopo tutto è </p><p class="calibre2">
stato all'aperto tutta la notte. Torniamo a prendere altri proiettili». La Jeep si diresse a nord, verso l'albergo. Muldoon raccolse la radio. </p><p class="calibre2">
«Controllo». </p><p class="calibre2">
«Sì», disse Arnold. </p><p class="calibre2">
«Stiamo tornando alla base». </p><p class="calibre2">
 </p><p class="calibre2">
Ora il fiume era molto stretto e scorreva veloce. Il gommone andava sempre più veloce. Cominciava a sembrare una corsa da parco giochi. </p><p class="calibre2">
«Uuiii!», strillò Lex, tenendosi al parabordo. «Più veloce, più veloce!». Grant socchiuse gli occhi, guardando avanti. Il fiume era ancora stretto e buio, ma più lontano riuscì a vedere che gli alberi finivano, al di là c'era la luce splendente del sole e un ruggito distante. Pareva che il fiume terminasse di colpo in una strana linea piatta... Il gommone procedeva ancora più veloce, precipitandosi avanti. Grant afferrò le pagaie. </p><p class="calibre2">
«Che cos'è?». </p><p class="calibre2">
«Una cascata», disse Grant. </p><p class="calibre2">
Il gommone sfrecciò dall'oscurità avvolgente nella brillante luce del sole mattutino e cavalcò la rapida corrente verso il ciglio della cascata. Ne sentivano fortissimo il rombo. Grant pagaiò con tutta la forza di cui disponeva, ma riusciva soltanto a far girare il gommone in tondo. Continuava ad avanzare inesorabilmente verso la cascata. </p><p class="calibre2">
Lex si girò verso di lui. «Non so nuotare!». Grant vide che non aveva il salvagente agganciato, ma non poteva farci nulla; con impressionante velocità giunsero sul bordo e il ruggito della cascata parve riempire il mondo. Grant incastrò il remo in fondo all'acqua, lo sentì afferrare e tenere; proprio lì sul bordo, il gommone vibrava nella corrente, ma non precipitarono. Grant si reggeva al remo con tutte le sue forze, e, guardando oltre il bordo vide il salto a picco di quindici metri, giù verso la laguna sottostante. E ritto nella laguna, in attesa, c'era il tirannosauro. Lex gridava in preda al panico, poi la barca roteò, la parte posteriore precipitò, rovesciandoli nell'aria e nell'acqua rombante, e fecero una caduta spaventosa. </p><p class="calibre2">
Grant agitò le braccia in aria e all'improvviso il mondo diventò lento e silenzioso. </p><p class="calibre2">
 </p><p class="calibre2">
Gli parve di cadere per lunghi minuti; ebbe il tempo di osservare Lex afferrare il suo giubbotto arancione e cadergli di fianco; ebbe il tempo di osservare Tim guardare giù sul fondo; ebbe il tempo di osservare la gelida, bianca lastra della cascata; ebbe il tempo di osservare il bacino gorgogliante mentre lentamente, silenziosamente vi precipitava. Poi con un pungente schiaffo, Grant piombò nell'acqua fredda, circondato da bolle spumeggianti. Rotolò, girò su se stesso e vide di sfuggita la zampa del tirannosauro che gli mulinò davanti, mentre veniva trascinato giù nel bacino, poi fuori, nella corrente. Grant nuotò per raggiungere la sponda, si aggrappò a rocce calde, scivolò via, afferrò un ramo e finalmente uscì dalla corrente principale. Ansimando, si trascinò sulla pancia sopra le rocce, guardò il fiume, appena in tempo per vedere il gommone marrone turbinargli davanti. Poi vide Tim lottare con la corrente, gli tese le braccia e lo tirò a sé, sulla sponda, di fianco a lui, che tossiva e tremava. Grant si voltò di nuovo verso la cascata, vide il tirannosauro immergere la testa direttamente nell'acqua del bacino ai suoi piedi. La grande testa si scrollò, spruzzando acqua da entrambi i lati. Teneva qualcosa tra i denti. Poi il tirannosauro risollevò la testa all'insù. </p><p class="calibre2">
In bocca, Tim gli vide il salvagente arancione di Lex. </p><p class="calibre2">
 </p><p class="calibre2">
Un attimo dopo, Lex emerse in superficie accanto alla lunga coda del dinosauro. Giaceva a faccia in giù nell'acqua, il suo corpicino sfrecciava nel fiume lungo la corrente. Grant si tuffò in acqua per raggiungerla, immerso ancora una volta nel torrente vorticoso. Un attimo dopo la tirava sulle rocce, un peso senza vita. Aveva la faccia grigia. Le usciva acqua dalla bocca. Grant si chinò per farle il bocca a bocca ma lei tossiva. Poi vomitò un liquido giallo-verde e tossì di nuovo. Le palpebre tremolarono. «Ciao», disse. Sorrise debolmente. «Ce l'abbiamo fatta». Tim scoppiò a piangere. Lei tossì di nuovo. «Vuoi smetterla? Che stai piangendo a fare?». </p><p class="calibre2">
«Perché...». </p><p class="calibre2">
«Eravamo preoccupati per te», disse Grant. Macchioline bianche scendevano lungo il fiume. Il tirannosauro stava lacerando il salvagente. Dando loro ancora le spalle, guardava la cascata. Ma avrebbe potuto girarsi da un momento all'altro e vederli... «Forza, ragazzi», disse. </p><p class="calibre2">
«Dove andiamo?», disse Lex, tossendo. </p><p class="calibre2">
« <i class="calibre3">Forza</i>» <i class="calibre3">. </i> Stava cercando un nascondiglio. Lungo il fiume vide soltanto uno spiazzo erboso aperto, privo di protezione. Contro corrente c'era il dinosauro. Grant vide un sentiero fangoso nei pressi del fiume. Pareva condurre verso la cascata. E nella mota, Grant vide l'impronta della scarpa di un uomo. Portava al sentiero. </p><p class="calibre2">
Il tirannosauro infine si voltò, ruggendo e guardando verso lo spiazzo erboso. Pareva aver capito che gli erano sfuggiti. Li cercava lungo la corrente. Grant e i ragazzi si acquattarono tra le grandi felci che costeggiavano le rive del fiume. Con cautela, Grant li condusse a monte. «Dove stiamo andando?», chiese Lex. «Stiamo tornando  <i class="calibre3">indietro</i>» <i class="calibre3">. </i> </p><p class="calibre2">
«Lo so». </p><p class="calibre2">
Ora erano più vicini alla cascata, il rombo era più forte. Le rocce si facevano scivolose, il sentiero fangoso. C'era una costante, persistente foschia. Era come camminare attraverso una nuvola. Sembrava che il sentiero portasse direttamente nell'acqua scrosciante, ma avvicinatisi videro che in effetti andava dietro la cascata. Il tirannosauro stava ancora guardando lungo la corrente, dando loro le spalle. Si affrettarono lungo il sentiero d'acqua, quando Grant vide che il tirannosauro si girava. Poi si trovarono completamente dietro la cascata e Grant non poté più vedere nulla attraverso la membrana d'argento. Si guardò intorno sorpreso. C'era una piccola rientranza, a malapena più </p><p class="calibre2">
grande di uno stanzino, piena di macchinari: pompe ronzanti, grandi filtri e tubi. Ogni cosa era umida, e fredda. </p><p class="calibre2">
«Ci ha visti?», chiese Lex. Dovette urlare più forte del rumore dell'acqua scrosciante. «Dove siamo? Che posto è questo? Ci ha visti?». </p><p class="calibre2">
«Un momento», disse Grant. Stava osservando l'equipaggiamento. Questo era chiaramente macchinario per il parco. E doveva esserci corrente elettrica per farlo funzionare, così forse c'era anche un telefono per le comunicazioni. Rovistò tra i filtri e i tubi. </p><p class="calibre2">
«Che stai facendo?», urlò Lex. </p><p class="calibre2">
«Cerco un telefono». Erano quasi le dieci. Avevano solo poco più di un'ora per comunicare con la nave prima che questa raggiungesse il continente. Sul retro trovò una porta di metallo targata MAINT 04, ma era saldamente chiusa a chiave. Vicino c'era la fessura per una tessera magnetica. Lungo la porta vide una fila di cassette di metallo. Aprì le cassette una dopo l'altra, ma contenevano solo commutatori e cronografi. Nessun telefono. E nulla per aprire la porta. </p><p class="calibre2">
Per un pelo non vide la cassetta a sinistra della porta. Aprendola, trovò </p><p class="calibre2">
una tastiera a nove bottoni, coperta da puntini di muffa verde. Sembrava il mezzo per aprire la porta, ed ebbe la sensazione che dall'altra parte di quella porta dovesse esserci un telefono. Graffiato nel metallo della cassetta c'era il numero 1023. Lo batté con forza. </p><p class="calibre2">
Con un cigolio, la porta si aprì. Nell'oscurità, gradini di cemento conducevano verso il basso. Sulla parete di dietro vide inciso MAINT VEHICLE </p><p class="calibre2">
CHARGER 04/22 e una freccia che puntava verso le scale. Possibile che ci fosse un'auto? «Venite, ragazzi». </p><p class="calibre2">
«Nemmeno per sogno», disse Lex. «lo là dentro non vengo». </p><p class="calibre2">
«Dai, Lex», disse Tim. </p><p class="calibre2">
«No», disse Lex. «Non c'è luce, non vengo». </p><p class="calibre2">
«Non importa», disse Grant. Non c'era tempo per discutere. «State qui, tornerò presto». </p><p class="calibre2">
«Dove va?», chiese Lex, improvvisamente allarmata. </p><p class="calibre2">
Grant varcò la porta. La porta emise un «bip» elettronico e si chiuse di scatto dietro di lui, a molla. </p><p class="calibre2">
Grant era immerso nella totale oscurità. Dopo un istante di sorpresa, si voltò verso la porta e ne sentì l'umida superficie. Non c'era alcun pomello, nessuna serratura. Si girò verso le pareti, da entrambi i lati, cercando a tentoni un interruttore, o una cassetta di controllo, ma non c'era nulla... Non c'era nulla. </p><p class="calibre2">
Stava lottando in preda al panico quando le sue dita strinsero un freddo cilindro metallico. Con le mani tastò una rigonfiatura, una superficie piana... una torcia! La accese, e il raggio fu sorprendentemente brillante. Tornò a guardare la porta, ma vide che non si sarebbe aperta. Avrebbe dovuto aspettare che la sbloccassero i ragazzi. Nel frattempo... Cominciò a scendere i gradini. Erano umidi e scivolosi per la muffa, e fece molta attenzione. A metà scala, udì un suono nasale e il rumore di artigli che graffiavano il cemento. Tirò fuori la pistola a dardi e proseguì con cautela. </p><p class="calibre2">
I gradini curvarono ad angolo e quando illuminò con la torcia dietro la curva gli barbaglio di ritorno uno strano riflesso, e un momento più tardi la vide: una macchina! Era un'automobile elettrica; come una vettura da golf, era davanti a un lungo cunicolo che doveva distendersi per miglia. Una brillante luce rossa riluceva nei pressi del volante dell'auto, segno che doveva essere sotto carica. Grant udì nuovamente il suono nasale, si girò, e vide una sagoma pallida alzarsi verso di lui, saltare in aria, con le mascelle aperte; senza pensare Grant fece fuoco. L'animale gli cadde addosso, buttandolo a terra, e lui ruzzolò per lo spavento, con la torcia che girava selvaggiamente. Ma l'animale non s'alzò e Grant si sentì un po' stupido quando lo vide. Era un velociraptor, ma molto giovane, aveva meno di un anno. Era alto circa mezzo metro, la taglia di un cane medio, giaceva a terra, respirando a fatica, col dardo conficcato nelle mascelle. C'era probabilmente troppo anestetico per il peso del corpo e Grant tolse velocemente il dardo. Il velociraptor lo guardò con occhi leggermente vitrei. Grant percepì distintamente l'intelligenza della creatura, una specie di morbidezza che contrastava stranamente con la minaccia degli altri animali del recinto. Accarezzò la testa del velociraptor, sperando di calmarlo. Guardò il corpo che tremava leggermente mentre il tranquillante iniziava a fare effetto. Poi vide che era un maschio. </p><p class="calibre2">
Un giovane cucciolo, e maschio. Non c'era alcun dubbio su quanto vedeva. Questo velociraptor era stato partorito allo stato brado. Emozionato per la scoperta, tornò di corsa verso la scala per raggiungere la porta. Con la torcia, scrutò la piatta superficie informe della porta e le pareti interne. Mentre faceva scorrere le mani sulla porta, lentamente gli venne in mente che era serrata, che non avrebbe potuto aprirla finché i ragazzi non avessero avuto la presenza di spirito di aprirla per lui. Riusciva a udirli, debolmente, dall'altra parte della porta. </p><p class="calibre2">
 </p><p class="calibre2">
«Dottor Grant!», urlava Lex, martellando la porta. «Dottor Grant!». </p><p class="calibre2">
«Stai calma», disse Tim. «Tornerà». </p><p class="calibre2">
«Ma dov'è andato?». </p><p class="calibre2">
«Ascolta, il dottor Grant sa quello che fa», disse Tim. «Sarà di ritorno in un minuto». </p><p class="calibre2">
«Dovrebbe tornare  <i class="calibre3">adesso</i>»,  <i class="calibre3"> </i> disse Lex. Serrò i pugni sui fianchi, spinse in fuori i gomiti. Batté rabbiosamente i piedi. </p><p class="calibre2">
Poi, con un ruggito, la testa del tirannosauro irruppe verso di loro attraverso la cascata. Tim fissò inorridito la grande bocca spalancata. Lex strillò e si gettò a terra. La testa girava avanti e indietro e sparì di nuovo. Ma Tim vedeva l'ombra della testa dell'animale sulla lastra di acqua scrosciante. Tirò Lex più in fondo nella rientranza, proprio mentre le mascelle irrompevano di nuovo, la spessa lingua guizzava avanti e indietro, a scatti, rapidamente. L'acqua schizzava in tutte le direzioni dalla testa. Poi la testa scomparve. </p><p class="calibre2">
Lex si raggomitolò vicino a Tim, tremando. «Lo  <i class="calibre3">odio</i>»,  <i class="calibre3"> </i> disse. Si rannicchiò, ma la cavità era profonda poco più di un metro e stipata di macchinari. Non c'era dove nascondersi. La testa rispuntò attraverso l'acqua, ma lentamente questa volta, e le fauci si arrestarono sul terreno. Il tirannosauro sbuffò allargando le narici, per respirare. Ma gli occhi erano ancora al di là della lastra d'acqua. Tim pensò: non può vederci. Sa che siamo qui dentro, ma non riesce a vedere attraverso l'acqua. </p><p class="calibre2">
Il tirannosauro annusò. </p><p class="calibre2">
«Che sta facendo?», disse Lex di nuovo. </p><p class="calibre2">
«Sss...». </p><p class="calibre2">
Con un profondo ruggito, le mascelle si aprirono lentamente e la lingua serpeggiò fuori. Era spessa e bluastra, con una piccola dentellatura biforcuta sulla punta. Era lunga un metro e mezzo, e raggiungeva facilmente la parete di fondo della rientranza. La lingua scivolò con una graffiante raspata sopra i cilindri dei filtri. Tim e Lex si pigiarono contro i tubi. La lingua si spostò lentamente a sinistra, poi a destra, battendo contro i macchinari. Si arricciava attorno ai tubi e alle valvole, per tastarli. Tim vide che i movimenti della lingua erano muscolari, come quelli della proboscide di un elefante. La lingua si ritrasse lungo il lato destro della rientranza. Strisciò contro le gambe di Lex. </p><p class="calibre2">
«Iiii», disse Lex. </p><p class="calibre2">
La lingua si fermò. S'attorcigliò, alzandosi come un serpente di fianco al suo corpo... </p><p class="calibre2">
« <i class="calibre3">Non muoverti</i>»,  <i class="calibre3"> </i> sussurrò Tim. </p><p class="calibre2">
...le passò il viso, poi su, lungo le spalle di Tim, e infine gli avvolse la testa. Tim chiuse gli occhi mentre il viscido muscolo gli copriva la faccia. Era calda e umida e sapeva di urina. </p><p class="calibre2">
Avvolgendolo, la lingua cominciò a trascinarlo, molto lentamente, verso le fauci aperte. </p><p class="calibre2">
«Timmy...». </p><p class="calibre2">
Tim non poteva rispondere, aveva la bocca coperta dalla piatta lingua nera. Poteva vedere, ma non poteva parlare. Lex gli tirò con forza la mano. </p><p class="calibre2">
«Dài, Timmy!». </p><p class="calibre2">
La lingua lo trascinava verso la bocca sbuffante. Sentiva l'alito caldo ansargli contro le gambe. Lex lo strattonava ma non poteva contrastare la potenza del muscolo che lo stringeva. Tim lasciò andare lei e spinse la lingua con entrambe le mani, cercando di allontanarla sopra la testa. Non riusciva a muoverla. Conficcò i talloni nel terreno fangoso, ma venne comunque trascinato in avanti. </p><p class="calibre2">
Lex gli aveva cinto le braccia attorno alla vita e lo tirava indietro, gridando, ma non poteva fare nulla. Si sentiva svenire. Lo pervase una specie di tranquillità, una sensazione di serena inevitabilità mentre veniva trascinato. </p><p class="calibre2">
«Timmy!». </p><p class="calibre2">
Poi improvvisamente la lingua si rilassò e si srotolò. Tim la sentì scivolare via dalla faccia. Aveva il corpo ricoperto da una disgustosa schiumosità bianca e la lingua cadde flosciamente al suolo. Le mascelle si serrarono di colpo, morsicando la lingua. Sgorgò del sangue scuro, che si mischiò al fango. Le nari sbuffavano ancora con inspirazioni affannose. </p><p class="calibre2">
«Che sta facendo?», urlò Lex. </p><p class="calibre2">
Poi, lentamente, molto lentamente, la testa cominciò a scivolare all'indietro, fuori della cavità, lasciando una lunga traccia nella mota. Infine scomparve del tutto e videro solo la membrana d'argento dell'acqua scrosciante. </p><p class="calibre2">
 </p><p class="calibre2">
<b class="calibre1">CONTROLLO </b></p><p class="calibre2">
 </p><p class="calibre2">
«Bene», disse Arnold, nella sala controllo. «Il rex è al tappeto». Si spinse indietro nella sedia, fece un largo sorriso accendendosi un'ultima sigaretta e accartocciò il pacchetto. Ecco fatto: l'ultima mossa di riordinamento del parco. Non restava che uscire a rimuoverlo. </p><p class="calibre2">
«Figlio di puttana», disse Muldoon, guardando il monitor. </p><p class="calibre2">
«L'avevo beccato dopo tutto». Si voltò verso Gennaro. «C'è voluta un'ora perché lo sentisse». Henry Wu aggrottò le sopracciglia guardando lo schermo. «Ma potrebbe affogare, in quella posizione...». </p><p class="calibre2">
«Non affogherà», disse Muldoon. «Mai visto un animale così difficile da uccidere». </p><p class="calibre2">
«Credo che dobbiamo uscire a spostarlo», disse Arnold. </p><p class="calibre2">
«D'accordo», disse Muldoon. Non parve entusiasta. </p><p class="calibre2">
«È un animale prezioso». </p><p class="calibre2">
«So che è un animale prezioso», disse Muldoon. </p><p class="calibre2">
Arnold si voltò verso Gennaro. Non poteva resistere alla tentazione di assaporare il suo momento di trionfo. «Vorrei sottolineare», disse, «che adesso il parco è completamente tornato alla normalità. Qualsiasi cosa dica il modello matematico di Malcolm, abbiamo di nuovo tutto completamente sotto controllo». </p><p class="calibre2">
Gennaro indicò lo schermo dietro la testa di Arnold e disse: «E quello cos'è?». </p><p class="calibre2">
Arnold si voltò. Era la finestra con le condizioni del sistema, nell'angolo superiore dello schermo. Di solito era vuota. Arnold si sorprese che apparisse gialla a intermittenza: PWR LOW. Per un attimo, non capì. Perché </p><p class="calibre2">
mai la tensione ausiliaria avrebbe dovuto essere debole? Erano collegati alla tensione principale, non alla tensione ausiliaria. Pensò che si trattasse solo di una routine di controllo della potenza ausiliaria, forse un controllo del livello della tensione del carburante o della carica delle batterie... </p><p class="calibre2">
«Henry», disse Arnold a Wu. «Guarda questo». </p><p class="calibre2">
Wu disse: «Perché sei collegato alla potenza ausiliaria?». </p><p class="calibre2">
«Non lo sono», disse Arnold. </p><p class="calibre2">
«Parrebbe». </p><p class="calibre2">
«Impossibile». </p><p class="calibre2">
«Stampa il registro della condizione del sistema», disse Wu. Si trattava della registrazione del funzionamento del sistema nelle ultime ore. Arnold pigiò un pulsante e udirono il ronzio della stampante nell'angolo. Wu andò a vedere. </p><p class="calibre2">
Arnold fissava lo schermo. La finestra mutò improvvisamente dal giallo lampeggiante al rosso, e il messaggio era: PWR FAIL. I numeri cominciarono un conteggio a ritroso partendo da venti. </p><p class="calibre2">
«Che diavolo sta succedendo?», disse Arnold. </p><p class="calibre2">
Con cautela, Tim si spostò di pochi metri lungo il sentiero fangoso, alla luce del sole. Scrutò la cascata e vide che il tirannosauro galleggiava nel bacino d'acqua sottostante, riverso su un fianco. </p><p class="calibre2">
«Spero sia morto», disse Lex. </p><p class="calibre2">
Tim poteva vedere che non lo era: il torace del dinosauro si stava ancora muovendo, e un arto anteriore si contorceva tra gli spasmi. Ma c'era qualcosa che non andava. Poi Tim vide il proiettile bianco conficcato nel retro della testa, vicino all'attaccatura dell'orecchio. </p><p class="calibre2">
«È stato colpito da un dardo», disse Tim. </p><p class="calibre2">
«Bene», disse Lex. «Ci aveva praticamente  <i class="calibre3">mangiati</i>» <i class="calibre3">.</i> Tim osservava il respiro affannoso. Si sentì inaspettatamente addolorato nel vedere l'enorme animale umiliato a quel modo. Non voleva morisse. </p><p class="calibre2">
«Non è colpa sua», disse. </p><p class="calibre2">
«Figurati», disse Lex. «Ci aveva praticamente mangiati e non è colpa sua». </p><p class="calibre2">
«È un carnivoro. Stava solo seguendo il suo istinto». </p><p class="calibre2">
«Non diresti cosi», rispose Lex, «se tu fossi proprio adesso nel suo stomaco». Poi il rumore della cascata cambiò. Da un boato assordante divenne più </p><p class="calibre2">
tenue, più quieto. La roboante lastra d'acqua s'assottigliò, divenne un rivolo... E si fermò. </p><p class="calibre2">
«Timmy, la cascata s'è fermata», disse Lex. </p><p class="calibre2">
Adesso stava gocciolando come un rubinetto chiuso male. Il bacino alla base della cascata era immobile. Rimasero vicini alla cima, nel recesso simile a una grotta stipato di macchinari, a guardare giù. </p><p class="calibre2">
«Le cascate non dovrebbero fermarsi», disse Lex. </p><p class="calibre2">
Tim scosse il capo. «Dev'essere la corrente... Qualcuno ha tolto la corrente». Alle loro spalle, tutte le pompe e i filtri si fermarono bruscamente uno dopo l'altro, le luci di sorveglianza tremolarono e si spensero, i macchinari tacquero. Poi ci fu il  <i class="calibre3">clack </i> di un elettromagnete che si sblocca e la porta targata MAINT 04 si aprì lentamente. </p><p class="calibre2">
Grant uscì fuori, sbattendo gli occhi alla luce, e disse: «Bravi, ragazzi. Siete riusciti ad aprire la porta». </p><p class="calibre2">
«Non abbiamo fatto nulla», disse Lex. </p><p class="calibre2">
«È saltata la luce», disse Tim. </p><p class="calibre2">
«Non importa», disse Grant. «Venite a vedere cos'ho trovato». </p><p class="calibre2">
 </p><p class="calibre2">
Arnold era scioccato. </p><p class="calibre2">
Uno dopo l'altro, i monitor diventarono neri, poi le luci si spensero e la sala controllo piombò nell'oscurità e nella confusione. Tutti cominciarono a urlare. Muldoon aprì le tapparelle per lasciare entrare la luce e Wu portò </p><p class="calibre2">
lo stampato. </p><p class="calibre2">
«Guarda questo», disse Wu. </p><p class="calibre2">
 </p><p class="calibre2">
<b class="calibre1">Time </b></p><p class="calibre2">
<b class="calibre1">Event </b></p><p class="calibre2">
<b class="calibre1">System Status </b></p><p class="calibre2">
<b class="calibre1">[Code] </b></p><p class="calibre2">
05:12:44  Safety 1 Off </p><p class="calibre2">
Operative </p><p class="calibre2">
[AV12]</p><p class="calibre2">
05:12:45  Safety 2 Off </p><p class="calibre2">
Operative </p><p class="calibre2">
[AV12]</p><p class="calibre2">
05:12:46  Safety 3 Off </p><p class="calibre2">
Operative </p><p class="calibre2">
[AV12]</p><p class="calibre2">
05:12:51  Shutdown Command </p><p class="calibre2">
Shutdown </p><p class="calibre2">
[AV0] </p><p class="calibre2">
05:13:48  Startup Command </p><p class="calibre2">
Shutdown </p><p class="calibre2">
[AV0] </p><p class="calibre2">
05:13:55  Safety 1 On </p><p class="calibre2">
Shutdown </p><p class="calibre2">
[AV0] </p><p class="calibre2">
05:13:57  Safety 2 On </p><p class="calibre2">
Shutdown </p><p class="calibre2">
[AV0] </p><p class="calibre2">
05:13:59  Safety 3 On </p><p class="calibre2">
Shutdown </p><p class="calibre2">
[AV0] </p><p class="calibre2">
05:14:08  Startup Command </p><p class="calibre2">
Startup - Aux Power </p><p class="calibre2">
[AV1| </p><p class="calibre2">
05:14:18  Monitor-Main </p><p class="calibre2">
Operative Aux </p><p class="calibre2">
[AV04]</p><p class="calibre2">
Power </p><p class="calibre2">
05:14:19  Security-Main </p><p class="calibre2">
Operative Aux </p><p class="calibre2">
[AV05]</p><p class="calibre2">
Power </p><p class="calibre2">
05:14:22  Command-Main </p><p class="calibre2">
Operative Aux </p><p class="calibre2">
[AV06]</p><p class="calibre2">
Power </p><p class="calibre2">
05:14:24  Laboratory-Main </p><p class="calibre2">
Operative Aux </p><p class="calibre2">
[AV08]</p><p class="calibre2">
Power </p><p class="calibre2">
05:14:29  TelCom-VBB </p><p class="calibre2">
Operative Aux </p><p class="calibre2">
[AV09]</p><p class="calibre2">
Power </p><p class="calibre2">
05:14:32  Schematic-Main </p><p class="calibre2">
Operative Aux </p><p class="calibre2">
[AV09]</p><p class="calibre2">
Power </p><p class="calibre2">
05:14:37  View </p><p class="calibre2">
Operative Aux </p><p class="calibre2">
[AV09]</p><p class="calibre2">
Power </p><p class="calibre2">
05:14:44  Control Status Chk </p><p class="calibre2">
Operative Aux </p><p class="calibre2">
[AV09]</p><p class="calibre2">
Power </p><p class="calibre2">
05:14:57  Warning: Fence Status  Operative Aux </p><p class="calibre2">
[AV09]</p><p class="calibre2">
[NB] </p><p class="calibre2">
Power </p><p class="calibre2">
09:11:37  Warning: Aux Fuel Operative Aux </p><p class="calibre2">
[AVZZ]</p><p class="calibre2">
(20%) </p><p class="calibre2">
Power </p><p class="calibre2">
09:33:19  Warning: Aux Fuel Operative Aux </p><p class="calibre2">
[AVZ1]</p><p class="calibre2">
(10%) </p><p class="calibre2">
Power </p><p class="calibre2">
09:53:19  Warning: Aux Fuel Operative Aux </p><p class="calibre2">
[AVZ2]</p><p class="calibre2">
(1%) </p><p class="calibre2">
Power </p><p class="calibre2">
09:53:39  Warning: Aux Fuel Shutdown </p><p class="calibre2">
[AV0] </p><p class="calibre2">
(0%) </p><p class="calibre2">
 </p><p class="calibre2">
Wu disse: «L'hai interrotto alle cinque e tredici di stamattina, e quando l'hai riattivato, hai inserito come prima cosa la corrente ausiliaria». </p><p class="calibre2">
«Gesù», disse Arnold. Probabilmente, la corrente principale non era entrata in funzione dal momento dell'interruzione. Quando aveva riattivato la corrente, era entrata in funzione solo quella ausiliaria. Arnold pensava fosse strano, quando d'improvviso capì che questo era  <i class="calibre3">normale. </i> Era proprio quello che doveva accadere. Quadrava perfettamente: il generatore ausiliario si sarebbe acceso per primo, e sarebbe stato utilizzato per riattivare il generatore principale, perché ci voleva una forte carica per mettere in moto il generatore generale. Il sistema era stato predisposto così. Ma a Arnold non era mai capitato prima di dover interrompere la corrente principale. E quando le luci e gli schermi si erano riaccesi nella sala di controllo, non gli era venuto in mente che la corrente principale non era stata riattivata. </p><p class="calibre2">
Non era stata riattivata, e da allora, per tutto il tempo, mentre stavano cercando il rex e facevano una cosa dopo l'altra, il parco aveva funzionato col generatore ausiliario. E quella non era stata una buona idea. Infatti, stava appena cominciando a cogliere le implicazioni... </p><p class="calibre2">
«Che significa questa riga?», disse Muldoon, indicando la lista. </p><p class="calibre2">
 </p><p class="calibre2">
<b class="calibre1">05.14.57  </b></p><p class="calibre2">
<b class="calibre1">Warning Fence Status [NB]  </b></p><p class="calibre2">
<b class="calibre1">Operative-Aux  Power </b></p><p class="calibre2">
<b class="calibre1"> [AV09] </b></p><p class="calibre2">
 </p><p class="calibre2">
«Significa che ai monitor della sala controllo è stato inviato un allarme sulla condizione del sistema», disse Arnold. «Riguarda i recinti». </p><p class="calibre2">
«Avevi visto quell'avvertimento?». </p><p class="calibre2">
Arnold scosse la testa. «No. Probabilmente stavo parlando con te. Comunque, no, non l'ho visto». </p><p class="calibre2">
«Che significa, "Allarme: Stato Recinti"?». </p><p class="calibre2">
«Be', al momento non lo sapevo, ma eravamo inseriti sul generatore ausiliario», disse Arnold. «E questo non genera un'intensità di corrente sufficiente per elettrificare i reticolati che si sono, quindi, disattivati automaticamente». Muldoon lo guardò accigliato. «I reticolati elettrificati erano fuori uso?». </p><p class="calibre2">
«Sì». </p><p class="calibre2">
«Tutti? Dalle cinque di questa mattina? Per le ultime cinque ore?». </p><p class="calibre2">
«Sì». </p><p class="calibre2">
«Inclusi i reticolati dei velociraptor?». </p><p class="calibre2">
Arnold sospirò. «Sì». </p><p class="calibre2">
«Santo cielo», disse Muldoon. «Cinque ore! Quegli animali potrebbero essere usciti». </p><p class="calibre2">
Poi, da qualche parte lontano, udirono un grido. </p><p class="calibre2">
Muldoon cominciò a parlare molto velocemente. Camminò in giro per la sala, tirò fuori le radio portatili. </p><p class="calibre2">
«Il signor Arnold sta andando alla manutenzione per riattivare il generatore principale. Dottor Wu, resti nella sala controllo. È l'unico capace di lavorare con i computer. Signor Hammond, ritorni all'alloggio. Non discuta. Vada adesso. Chiuda i cancelli e vi resti dietro finché non mi sente. Aiuterò Arnold con i raptor». Si voltò verso Gennaro. «Le piace vivere pericolosamente?». </p><p class="calibre2">
«Per niente», disse Gennaro. Era molto pallido. </p><p class="calibre2">
«Bene. Allora vada con gli altri all'alloggio». Muldoon si allontanò. </p><p class="calibre2">
«Eccoci, tutti. Ora  <i class="calibre3">muoviamoci</i>» <i class="calibre3">. </i> </p><p class="calibre2">
Hammond si lamentò: «Ma che ha intenzione di fare ai miei animali?». </p><p class="calibre2">
«Non è realmente questo il problema, signor Hammond» disse Muldoon. </p><p class="calibre2">
«Il problema è cos'hanno intenzione di fare loro a noi?». Uscì dalla porta e si affrettò nel corridoio che portava all'ufficio. Gennaro gli andò a fianco. «Ha cambiato idea?», ruggì Muldoon. </p><p class="calibre2">
«Avrà bisogno d'aiuto», disse Gennaro. </p><p class="calibre2">
«Potrei». Muldoon entrò nella stanza targata SUPERVISORE ANIMALI, si mise a tracolla il grigio lanciarazzi e aprì la serratura di un pannello sul muro dietro al suo tavolo. C'erano sei cilindri e sei scatole. </p><p class="calibre2">
«Il problema con questi dannati dinosauri», disse Muldoon, «è che hanno il sistema nervoso distribuito. Non muoiono velocemente, nemmeno con un colpo diretto al cervello. E sono solidamente costruiti; le loro costole spesse rendono difficile colpire il cuore e non è facile metterli fuori gioco colpendoli alle zampe o alle cosce posteriori. Lenti a sanguinare, lenti a morire». Aprì i cilindri uno dopo l'altro e vuotò le scatole. Lanciò </p><p class="calibre2">
una spessa cintura a Gennaro. «Si metta questa». </p><p class="calibre2">
Gennaro strinse la cintura e Muldoon gli passò le granate. «L'unica speranza è di riuscire a farli esplodere. Sfortunatamente abbiamo solo sei granate. Ci sono otto velociraptor. Andiamo. Mi stia vicino. Le granate le ha lei». </p><p class="calibre2">
Muldoon uscì e si mise a correre per il corridoio, guardando dal balcone il sentiero che conduceva al capanno della manutenzione. Gennaro ansimava al suo fianco. Raggiunsero il piano terra, uscirono dalle porte di vetro, e Muldoon si fermò. Arnold dava le spalle al capanno della manutenzione. Gli si avvicinarono tre raptor. Arnold raccattò un bastone e lo agitò contro di loro, urlando. I raptor si disposero a ventaglio mentre si avvicinavano; uno stava nel centro, gli altri due si muovevano ai lati. Coordinati. Precisi. Gennaro rabbrividì. <i class="calibre3">Formazione d'attacco. </i> </p><p class="calibre2">
Muldoon era già inginocchiato, si sistemava il lanciarazzi sulla spalla. </p><p class="calibre2">
«Caricare», disse. Gennaro introdusse la granata nel retro del lanciarazzi. Ci fu uno sfrigolio elettrico. Non accadde nulla. «Cristo, l'hai messa a rovescio», disse Muldoon, capovolgendo la canna per far cadere la granata nelle mani di Gennaro. </p><p class="calibre2">
Gennaro caricò di nuovo. I raptor stavano ringhiando contro Arnold quando l'animale a sinistra esplose, la parte superiore del torso volò in aria, il sangue schizzò come un pomodoro scagliato contro un muro. La parte inferiore del torso cadde al suolo, le zampe scalciarono in aria, la coda cadde giù. </p><p class="calibre2">
«Questo li sveglierà», disse Muldoon. </p><p class="calibre2">
Arnold corse via per raggiungere la porta del capanno. I velociraptor si girarono e cominciarono a dirigersi verso Muldoon e Gennaro. Si aprivano a ventaglio mentre si avvicinavano. Da qualche parte, lontano, vicino all'alloggio, udirono delle grida. Gennaro disse: «Potrebbe essere un disastro». </p><p class="calibre2">
«Caricare», disse Muldoon. </p><p class="calibre2">
 </p><p class="calibre2">
Henry Wu udì le esplosioni e guardò verso la porta della sala controllo. Aggirò la console, poi si fermò. Voleva uscire, ma sapeva di dover restare nella stanza. Se Arnold fosse stato capace di allacciare la tensione - anche solo per un minuto - allora Wu avrebbe potuto riattivare il generatore principale. Doveva restare nella stanza. </p><p class="calibre2">
Udì delle grida. Sembrava Muldoon. </p><p class="calibre2">
 </p><p class="calibre2">
Muldoon sentì un dolore lancinante alla caviglia, ruzzolò giù da un terrapieno e sbatté a terra correndo. Voltandosi, vide Gennaro correre nell'altra direzione, nella foresta. I raptor avevano lasciato perdere Gennaro ma inseguivano Muldoon. Erano a meno di venti metri di distanza. Muldoon gridava a squarciagola mentre correva, e si chiedeva vagamente dove diavolo andare. Perché sapeva di avere dieci secondi prima che lo catturassero. Dieci secondi. </p><p class="calibre2">
Forse meno. </p><p class="calibre2">
 </p><p class="calibre2">
Ellie dovette aiutare Malcolm a girarsi mentre Harding gli infilava l'ago e gli iniettava la morfina. Malcolm sospirò e crollò sulla schiena. Sembrava più debole a ogni minuto. Alla radio udivano un gridare metallico, e dal Centro visitatori giungevano esplosioni soffocate. </p><p class="calibre2">
Hammond entrò nella stanza e disse: «Come sta?». </p><p class="calibre2">
«Resiste», disse Harding. «Un po' delirante». </p><p class="calibre2">
«Nemmeno per sogno», disse Malcolm. «Sono completamente lucido». Ascoltarono la radio. «Si direbbe che c'è una guerra là fuori». </p><p class="calibre2">
«I raptor sono usciti», disse Hammond. </p><p class="calibre2">
«Davvero», disse Malcolm, respirando fiaccamente. «Com'è possibile?». </p><p class="calibre2">
«C'è stato un pasticcio nel sistema. Arnold non si è accorto che la tensione ausiliaria era in funzione e i recinti erano disinnestati». </p><p class="calibre2">
«Davvero!». </p><p class="calibre2">
«Va' all'inferno, borioso bastardo». </p><p class="calibre2">
«Se ben ricordo», disse Malcolm, «avevo predetto che l'integrità dei reticolati non sarebbe durata». Hammond sospirò e si mise pesantemente a sedere. «Dannazione a tutto», disse, scuotendo il capo. «Sicuramente non dev'essere sfuggito alla sua attenzione che alla base di quanto stiamo cercando di fare c'è un'idea estremamente semplice. I miei colleghi e io abbiamo stabilito, molti anni fa, che era possibile clonare il DNA di un animale estinto e farlo crescere. Ci sembrò un'idea meravigliosa, una specie di viaggio nel tempo: unico viaggio nel tempo al mondo. Riportarli in vita, tanto per dire. E dal momento che era così emozionante, e dal momento che era possibile, decidemmo di procedere. Abbiamo preso quest'isola... abbiamo realizzato l'idea... È stato tutto molto semplice». </p><p class="calibre2">
«Semplice?», disse Malcolm. Trovò l'energia di mettersi a sedere sul letto. «Semplice? È ancora più sciocco di quanto pensassi. E dire che la consideravo uno sciocco davvero considerevole». Ellie disse: «Dottor Malcolm», e cercò di rimetterlo disteso. Ma Malcolm non ne voleva proprio sapere. Indicò la radio, le urla e le grida. </p><p class="calibre2">
«Cos'è questo, cosa sta accadendo là fuori?», disse. «Eccola qui la sua idea semplice.  <i class="calibre3">Semplice. </i> Crea nuove forme di vita di cui non sa assolutamente nulla. Il suo dottor Wu non conosce nemmeno il nome delle cose che crea. Non può preoccuparsi di dettagli tipo  <i class="calibre3">come si chiama</i>,  <i class="calibre3"> </i> figuriamoci   <i class="calibre3">cos'è. </i> Ne avete creati molti in un tempo molto breve, senza imparare mai nulla su di loro, eppure vi aspettate che eseguano i vostri ordini poiché </p><p class="calibre2">
li avete fatti voi e di conseguenza li credete vostri, dimenticate che sono vivi, che hanno un'intelligenza propria, e potrebbero anche non eseguire i vostri ordini, dimenticate quanto poco sapete di loro, quanto siete incompetenti per fare le cose che così frivolmente chiamate  <i class="calibre3">semplici... </i> Mio Dio...». Sprofondò all'indietro tossendo. </p><p class="calibre2">
«Sa qual è il guaio col potere scientifico?», disse Malcolm. «È una forma di ricchezza ereditata. E sa che idioti congeniti sono i ricchi. Sempre così». </p><p class="calibre2">
Hammond disse: «Di che sta parlando?». </p><p class="calibre2">
Harding fece un segno, per indicare il delirio. Malcolm alzò l'occhio. </p><p class="calibre2">
«Le dirò di che sto parlando», disse. «La maggior parte dei poteri richiede un sostanziale sacrificio da chiunque li voglia. C'è un apprendistato, una disciplina che dura molti anni. Qualsiasi tipo di potere tu voglia. Presidente della società. Cintura nera di karate. Guru spirituale. Qualsiasi sia la tua ricerca, devi impiegare tempo, pratica, sforzo. Devi rinunciare a tantissime cose per ottenerlo. Devi tenerci molto. Una volta che l'hai ottenuto, è il  <i class="calibre3">tuo</i> potere. Non può venire trasmesso: risiede in te. È letteralmente il risultato della tua disciplina. </p><p class="calibre2">
«Ora, la cosa interessante di questo processo è che quando qualcuno ha acquisito l'abilità di uccidere con le proprie nude mani, è anche maturato abbastanza da non usare questo potere in modo scriteriato. Così quel tipo di potere ha come una forma di controllo connaturato. La disciplina necessaria per ottenerlo ti cambia al punto che non ne abuserai. </p><p class="calibre2">
«Ma il potere scientifico è come una ricchezza ereditata: ottenuta senza disciplina. Leggi cosa hanno fatto altri, compi il passo successivo. Lo puoi fare quando sei ancora molto giovane. Puoi progredire molto velocemente. Senza bisogno di una disciplina che duri molti decenni. Non ci sono maestri: gli scienziati vecchi vengono ignorati. Non c'è alcuna umiltà nei confronti della natura. C'è solo la filosofia del diventa-ricco-presto, fattipresto-un-nome. Imbroglia, menti, falsifica: non ha importanza. Non per te, o per i tuoi colleghi. Nessuno ti criticherà. Nessuno ha standard etici. Stanno tutti cercando di fare la stessa cosa: fare qualcosa di grande, e farlo presto. </p><p class="calibre2">
«E poiché puoi arrampicarti sulle spalle dei giganti, ti è possibile realizzare qualcosa velocemente. Prima ancora di sapere di preciso di cosa si tratti, sei già lì a divulgarlo, brevettarlo e venderlo. E il compratore avrà </p><p class="calibre2">
ancora meno disciplina di te. Il compratore si limita ad acquistare il tuo potere, come una qualsiasi merce. Il compratore non concepisce nemmeno l'idea che una qualche disciplina possa essere necessaria». Hammond disse: «Che cavolo sta dicendo?». </p><p class="calibre2">
Ellie sospirò. </p><p class="calibre2">
«Non ho capito nulla», insisté Hammond. </p><p class="calibre2">
«Glielo renderò più semplice», disse Malcolm. «Un maestro di karate non uccide la gente a mani nude. Non perde le staffe, non uccide sua moglie. Uccide soltanto le persone prive di disciplina, di ritegno, che hanno comprato il suo potere come comprerebbero un sabato notte speciale. E </p><p class="calibre2">
questo è il tipo di potere che la scienza favorisce e permette. E questa è la ragione per cui crede che costruire un posto come questo sia semplice». </p><p class="calibre2">
«Era  <i class="calibre3">semplice</i>»,  <i class="calibre3"> </i> insisté Hammond. </p><p class="calibre2">
«Allora perché è fallito?». </p><p class="calibre2">
 </p><p class="calibre2">
Sconvolto per la tensione, John Arnold spalancò la porta del capannone della manutenzione ed entrò nell'oscurità. Gesù, era proprio buio pesto. Avrebbe dovuto immaginare che le luci sarebbero state spente. Sentì l'aria fredda, lo spazio della caverna che si estendeva per due piani sotto di lui. Doveva trovare la passerella. Doveva stare attento, o si sarebbe rotto l'osso del collo. </p><p class="calibre2">
La passerella. </p><p class="calibre2">
Brancolò come un cieco finché capì che era inutile. Doveva assolutamente far luce nel capannone. Tornò verso la porta e con un cigolio l'aprì </p><p class="calibre2">
di una decina di centimetri. Questo bastò a dare un po' di luce. Ma non c'era modo di tenerla aperta. Velocemente si tolse una scarpa e l'infilò nella porta per bloccarla. </p><p class="calibre2">
Andò verso la passerella, la vedeva bene. Camminò lungo il metallo ondulato, sentiva la differenza coi piedi, un suono più forte, l'altro più debole. Ma almeno poteva vedere. Aveva davanti le scale che portavano ai generatori. Altri dieci metri. Buio. </p><p class="calibre2">
Non c'era più luce. </p><p class="calibre2">
Arnold si voltò verso la porta e vide che la fessura era oscurata dal corpo di un velociraptor. L'animale si piegò e annusò attentamente la scarpa. </p><p class="calibre2">
 </p><p class="calibre2">
Henry Wu camminava avanti e indietro. Passò le mani sulla console del computer. Era agitatissimo. Era quasi frenetico per la tensione. Ricapitolava cosa avrebbe dovuto fare. Doveva agire rapidamente. Appena il primo schermo si fosse acceso, allora lui avrebbe premuto... </p><p class="calibre2">
«Wu!», la radio sibilò. </p><p class="calibre2">
L'afferrò: «Sì, sono qui». </p><p class="calibre2">
«Non c'è ancora quella maledetta corrente?», era Muldoon. La sua voce aveva un suono strano, vuoto. </p><p class="calibre2">
«No», disse Wu. Sorrise contento di saperlo vivo. </p><p class="calibre2">
«Credo che Arnold sia riuscito a raggiungere il capannone», disse Muldoon. «Ma non so altro». </p><p class="calibre2">
«Dov'è?», disse Wu. </p><p class="calibre2">
«Sono bloccato». </p><p class="calibre2">
«Cosa?». </p><p class="calibre2">
«Bloccato in un maledetto tubo», disse Muldoon. «E sono molto popolare in questo momento». </p><p class="calibre2">
 </p><p class="calibre2">
Lì, incuneato nel tubo, era più sicuro, pensò Muldoon. C'era una catasta di tubi di drenaggio ammucchiati dietro il Centro visitatori, e si era infilato nel più vicino, strisciando come un disgraziato. Tubi che gli andavano molto stretti, ma loro almeno non avrebbero potuto venire a prenderlo. Almeno, non dopo che con uno sparo aveva fatto saltare la gamba a uno di loro, quando quei ficcanasi bastardi s'erano avvicinati troppo. Il raptor se n'era andato ululando e gli altri adesso erano più rispettosi. Gli dispiaceva soltanto di non aver aspettato di vedere il muso all'estremità del tubo prima di schiacciare il grilletto. </p><p class="calibre2">
Ma avrebbe potuto avere un'altra opportunità, visto che ce n'erano tre o quattro là fuori che ringhiavano e gli grugnivano intorno. </p><p class="calibre2">
«Sì, molto popolare», aveva detto alla radio. </p><p class="calibre2">
Wu disse: «Ha una radio, Arnold?». </p><p class="calibre2">
«Non credo», disse Muldoon. «Resta lì seduto. Aspetta». Non aveva esaminato l'altra estremità del tubo - era entrato troppo velocemente - e adesso non poteva vedere. Era incuneato stretto stretto. La sua unica speranza era che la parte lontana non fosse aperta. Cristo, non gli piaceva pensare che uno di quei bastardi potesse dare un morso al suo didietro. </p><p class="calibre2">
 </p><p class="calibre2">
Arnold proseguiva lungo la passerella. Il velociraptor distava appena tre metri, lo braccava avanzando nel buio. Arnold poteva udire il ticchettio dei suoi artigli mortali sul metallo. </p><p class="calibre2">
Ma procedeva lentamente. Sapeva che l'animale riusciva a vedere bene, ma la griglia della passerella, gli insoliti odori meccanici, lo avevano reso prudente. Quella prudenza era la sua unica possibilità di salvezza, pensò </p><p class="calibre2">
Arnold. Se solo avesse potuto raggiungere le scale, e poi scendere al piano di sotto. </p><p class="calibre2">
Perché era piuttosto sicuro che i velociraptor non potessero fare le scale. Certamente non scale strette e ripide. </p><p class="calibre2">
Arnold diede un'occhiata alle sue spalle. Le scale distavano poco più di un metro. Ancora pochi passi... </p><p class="calibre2">
Ce l'aveva fatta! Allungandosi a ritroso, sentì la ringhiera, cominciò a scendere i gradini quasi verticali. I piedi toccarono il cemento piano. Il raptor ringhiò per la delusione, sei metri sopra di lui sulla passerella. </p><p class="calibre2">
«Fregato, compagno», disse Arnold. Si allontanò. Ora era molto vicino al generatore ausiliario. Ancora pochi passi e l'avrebbe visto, nonostante la luce fioca... </p><p class="calibre2">
Sentì un tonfo alle sue spalle. </p><p class="calibre2">
Arnold si girò. </p><p class="calibre2">
Il raptor era sul pavimento di cemento, ringhiava. </p><p class="calibre2">
 <i class="calibre3">Era saltato giù. </i> </p><p class="calibre2">
Cercò velocemente un'arma, ma all'improvviso si trovò con la schiena sbattuta sul cemento. Qualcosa di pesante gli premeva il torace, era impossibile respirare e capì che l'animale  <i class="calibre3">gli stava sopra</i>,  <i class="calibre3">  </i> sentì i grandi artigli scavare nella carne del petto, sentì la puzza del fiato dalla testa che gli si muoveva sopra, e aprì la bocca per gridare. </p><p class="calibre2">
 </p><p class="calibre2">
Ellie teneva la radio tra le mani, ascoltava. Altri due operai meticci erano arrivati al Lodge; forse sapevano che qui si era al sicuro. Ma non era venuto nessun altro. E fuori pareva più tranquillo. Alla radio Muldoon chiese: «Quant'è che sono qui?». </p><p class="calibre2">
Wu disse: «Quattro, cinque minuti». </p><p class="calibre2">
«Arnold dovrebbe avere finito», disse Muldoon. «Se c'è arrivato. Sa nulla?». </p><p class="calibre2">
«No», disse Wu. </p><p class="calibre2">
«Abbiamo notizie di Gennaro?». </p><p class="calibre2">
Gennaro pigiò il bottone: «Sono qui». </p><p class="calibre2">
«Dove diavolo è?», chiese Muldoon. </p><p class="calibre2">
«Sto andando all'edificio manutenzione», disse Gennaro. «Che Dio me la mandi buona». </p><p class="calibre2">
 </p><p class="calibre2">
Gennaro era accovacciato tra le piante, in ascolto. </p><p class="calibre2">
Direttamente davanti a sé vide il sentiero alberato che conduceva al Centro visitatori. Sapeva che il capannone della manutenzione si trovava da qualche parte a est. Udiva il cinguettio degli uccelli tra gli alberi. Soffiava una tenue brezza mista a foschia. Uno dei raptor ringhiò, ma era ad una certa distanza. Il suono proveniva dalla sua destra. Gennaro si spostò lasciando il sentiero e si immerse tra le foglie. <i class="calibre3">Ti piace vivere pericolosamente? </i> </p><p class="calibre2">
 <i class="calibre3">Per niente. </i> </p><p class="calibre2">
Era vero, non gli piaceva. Ma Gennaro pensava di avere un piano, o almeno una possibilità che forse avrebbe funzionato. Se si fosse tenuto a nord del complesso principale degli edifici, avrebbe potuto avvicinarsi al capannone della manutenzione dal retro. Gli altri raptor erano probabilmente intorno agli edifici a sud. Non avevano nessuna ragione di stare nella giungla. Questo almeno era quanto sperava. </p><p class="calibre2">
Si mosse più piano che poteva, oppresso dalla sensazione di fare troppo rumore. Cercò di rallentare il passo, sentiva martellargli il cuore. Qui la vegetazione era molto fitta; non poteva vedere oltre due o tre metri. Cominciava a temere di avere mancato del tutto il capannone della manutenzione. Ma poi ne vide il tetto a destra, sopra le palme. Proseguì, poi girò </p><p class="calibre2">
attorno da un lato. Trovò la porta, l'aprì e entrò velocemente. Era molto buio. Inciampò. </p><p class="calibre2">
La scarpa di un uomo. </p><p class="calibre2">
Gennaro aggrottò la fronte. Spalancò la porta e continuò ad inoltrarsi nell'edificio. Si vide davanti una passerella. Improvvisamente si rese conto che non sapeva dove andare. E aveva lasciato la radio. Dannazione! </p><p class="calibre2">
Magari c'era una radio nell'edificio manutenzione. Altrimenti si sarebbe limitato a cercare il generatore. Sapeva come riconoscerlo. Doveva essere da qualche parte al piano di sotto. Trovò una scala che conduceva verso il basso. </p><p class="calibre2">
Era più buio sotto, ed era difficile vedere qualcosa. Trovò a tentoni la strada per le tubature, protendendo le mani per evitare di battere la testa. Udì il ringhio di un animale e rabbrividì. Ascoltò, ma il suono non si ripeté. Proseguì con cautela. Qualcosa gli gocciolò sulle spalle e sul braccio nudo. Era caldo, come acqua. Lo toccò nell'oscurità. </p><p class="calibre2">
Roba vischiosa. La annusò. </p><p class="calibre2">
Sangue. </p><p class="calibre2">
Alzò gli occhi. Il raptor era appollaiato sulle tubature, a poco più di un metro dalla sua testa. Gli colava sangue dagli artigli. Con uno strano senso di distacco si chiese se fosse ferito. Poi cominciò a correre, ma il raptor gli saltò sulla schiena, atterrandolo. </p><p class="calibre2">
Gennaro era forte; si sollevò, diede un pugno al raptor e rotolò sul cemento. Quando si girò, vide il raptor caduto su un fianco, giaceva ansando. Sì, era ferito. La gamba, chissà come, era lesa. </p><p class="calibre2">
 <i class="calibre3">Uccidilo. </i> </p><p class="calibre2">
Gennaro si rimise in piedi, cercando un'arma. Il raptor continuava ad ansimare sul cemento. Cercò freneticamente qualcosa - qualsiasi cosa - da usare come arma. Quando si voltò, il raptor era sparito. L'eco di un ringhio risuonò nell'oscurità. </p><p class="calibre2">
Gennaro fece un cerchio completo, protendendo le mani allungate. Poi provò un dolore acuto alla mano destra. </p><p class="calibre2">
Denti. </p><p class="calibre2">
 <i class="calibre3">Lo stava mordendo. </i> </p><p class="calibre2">
Il raptor scosse la testa, Donald Gennaro perse l'equilibrio e cadde. </p><p class="calibre2">
 </p><p class="calibre2">
Disteso sul letto, madido di sudore, Malcolm era in ascolto mentre la radio gracchiava. </p><p class="calibre2">
«Niente?», disse Muldoon. «Ha ricevuto niente?». </p><p class="calibre2">
«Neanche una parola», disse Wu. </p><p class="calibre2">
«Diavolo», disse Muldoon. </p><p class="calibre2">
Ci fu una pausa. </p><p class="calibre2">
Malcolm sospirò. «Non vedo l'ora», disse, «di sentire questo suo piano». </p><p class="calibre2">
«Vorrei portare tutti al Centro visitatori», disse Muldoon. Ma non so come». </p><p class="calibre2">
«C'è una Jeep davanti al Centro visitatori», disse Wu. «Se la porto qui da voi, potrebbe salire su?». </p><p class="calibre2">
«Forse. Ma lei dovrebbe lasciare la sala controllo». </p><p class="calibre2">
«Non c'è nulla che possa fare qui, comunque». </p><p class="calibre2">
«Sacrosanta verità», disse Muldoon. «Una sala controllo senza elettricità </p><p class="calibre2">
non è una gran sala controllo. D'accordo, proviamo. Le cose non si mettono bene». Disteso nel letto, Malcolm disse. «Sì, per niente bene. Ha tutta l'aria di un disastro». </p><p class="calibre2">
Wu disse: «Ma i raptor ci seguiranno». </p><p class="calibre2">
«Ma è sempre meglio lì», disse Malcolm. «Andiamo». </p><p class="calibre2">
La radio si spense. Malcolm chiuse gli occhi e respirò lentamente per raccogliere le forze. </p><p class="calibre2">
«Si rilassi», disse Ellie. «Cerchi di non agitarsi». </p><p class="calibre2">
«Sa qual è veramente la questione qui?», disse Malcolm. «Tutti questi tentativi di controllare... Stiamo discutendo con una mentalità occidentale che è vecchia di cinque secoli. Cominciò tutto quando Firenze era la città </p><p class="calibre2">
più importante del mondo. L'idea di fondo della scienza - che potesse esserci un nuovo modo di guardare alla realtà oggettiva, indipendente dalle nostre credenze o nazionalità,  <i class="calibre3">razionale - </i> allora era un'idea fresca ed emozionante. Offrì promesse e speranza per il futuro, spazzò via il sistema medioevale vecchio di secoli. Davanti alla scienza crollò il mondo medioevale con la sua politica feudale, i suoi dogmi religiosi e le sue odiose superstizioni. Ma la vera ragione di tutto ciò è che il mondo medioevale non era più efficiente. Non funzionava economicamente, non funzionava intellettualmente, e non era adatto al mondo nuovo che stava allora emergendo». Malcolm tossì. </p><p class="calibre2">
«Ma ora», continuò, «il sistema di credenze vecchio centinaia d'anni è la scienza. E come il sistema medioevale prima di lei, la scienza comincia a non essere più adatta al mondo. La scienza ha ottenuto tanto di quel potere che i suoi limiti pratici cominciano a farsi evidenti. Dobbiamo in larga misura alla scienza se miliardi di noi vivono in un mondo piccolo, densamente ammassato e intercomunicante. Ma la scienza non può aiutarci a decidere cosa fare del mondo, o come vivere. La scienza può costruire un reattore nucleare, ma non può dirci di non costruirlo. La scienza può produrre insetticidi, ma non può dirci di non usarli. E cominciamo a vedere che il nostro mondo è inquinato in aree fondamentali - aria, acqua, terra - a causa di una scienza ingovernabile». Sospirò. «Tutto questo è ovvio a chiunque». Ci fu una pausa. Malcolm giaceva con gli occhi chiusi e aveva il respiro affannoso. Nessuno parlò e a Ellie parve che Malcolm si fosse finalmente addormentato. Ma invece si mise di nuovo a sedere di scatto. </p><p class="calibre2">
«Contemporaneamente, la scienza ha perso la sua grande giustificazione intellettuale. Fin dai tempi di Newton e Cartesio, la scienza ci ha offerto esplicitamente la prospettiva di un controllo totale. La scienza ha sostenuto di potere effettivamente controllare ogni cosa grazie alla sua comprensione delle leggi naturali. Ma nel ventesimo secolo questa pretesa è franata inesorabilmente. Il principio di indeterminazione di Heisenberg ha posto per primo limiti alla nostra possibilità di osservare il mondo subatomico. Oh, bene, diciamo. Nessuno di noi vive in un mondo subatomico. Non compor-ta nessuna differenza pratica nel corso delle nostre vite. Poi il teorema di Godei ha posto limiti simili alla matematica, il linguaggio formale della scienza. Una volta i matematici pensavano che al loro linguaggio fosse connaturata una speciale verità intrinseca derivata dalle leggi della logica. Ora sappiamo che quanto chiamiamo "ragione" non è che un gioco arbitrario. Non è speciale, non lo è come pensavamo. </p><p class="calibre2">
«E adesso la teoria del caos prova che l'imprevedibilità è insita nella nostra vita quotidiana. È altrettanto comune quanto la tempesta che non possiamo predire. E così la grande prospettiva della scienza, vecchia centinaia d'anni! - il sogno di un controllo totale - è morta, nel nostro secolo. E con essa molte sue giustificazioni, la ragione della scienza di fare quanto fa. Come pure la nostra ragione di ascoltarla. La scienza ha sempre sostenuto che, pur non sapendo tutto in un dato momento sarà in grado di scoprirlo più tardi. Ma adesso ci siamo resi conto che questo non è vero. È una vuota millanteria. Altrettanto sciocca e poco giudiziosa quanto il bimbo che salta giù dal tetto di una casa convinto di poter volare». </p><p class="calibre2">
«È un punto di vista molto estremo», disse Hammond, scuotendo la testa. </p><p class="calibre2">
«Stiamo assistendo alla fine dell'era scientifica... La scienza, come gli altri sistemi superati, sta distruggendo se stessa. Man mano che acquista potere, si dimostra incapace di gestirlo. Perché tutto adesso procede con molta velocità. Cinquant'anni fa era sulla bocca di tutti la bomba atomica. Quello era il potere. Nessuno riusciva a immaginare altro. Eppure, solo una semplice decade dopo la bomba, abbiamo cominciato ad avere il potere genetico. E il potere genetico è molto più potente di quello atomico. E </p><p class="calibre2">
sarà nelle mani di tutti. Sarà nell'attrezzatura dell'ultimo dei giardinieri. Esperimenti per scolari. Laboratori economici per terroristi e dittatori. E </p><p class="calibre2">
questo costringerà ognuno a porsi la stessa domanda - cosa dovrei fare del mio potere? - che è proprio la domanda cui la scienza dice di non poter rispondere». </p><p class="calibre2">
«Cosa accadrà allora?», chiese Ellie. </p><p class="calibre2">
Malcolm si strinse nelle spalle. «Un cambiamento». </p><p class="calibre2">
«Che genere di cambiamento?». </p><p class="calibre2">
«Tutti i più grandi cambiamenti sono come la morte», disse. «Non puoi vedere l'altro lato finché non sei là». E chiuse gli occhi. </p><p class="calibre2">
«Pover'uomo», disse Hammond, scuotendo la testa. </p><p class="calibre2">
Malcolm sospirò. «Non so se si rende conto», disse, «di quanto sia improbabile che lei, o uno qualunque di noi, possa lasciare vivo l'isola». </p><p class="calibre2">
 </p><p class="calibre2">
<b class="calibre1">SESTA ITERAZIONE </b></p><p class="calibre2">
 </p><p class="calibre2">
«Il recupero del sistema potrebbe dimostrarsi impossibile». </p><h1 class="calibre4">IAN MALCOLM </h1><p class="calibre2">
 </p><p class="calibre2">
<b class="calibre1">RITORNO </b></p><p class="calibre2">
 </p><p class="calibre2">
Col motore elettrico ronzante, la vettura correva lungo il buio cunicolo sotterraneo. Grant guidava, col piede sull'acceleratore. Il cunicolo era tutto uniforme, salvo di tanto in tanto la presenza di bocche di aerazione, schermate a protezione dalla pioggia, che lasciavano entrare un po' di luce. Notò tuttavia bianchi escrementi d'animale essiccati in più punti. Ovviamente c'erano passati molti animali. Seduta di fianco a lui, Lex fece brillare la torcia sul retro, dove giaceva il velociraptor. «Perché ha il respiro così affannoso?». </p><p class="calibre2">
«Gli ho iniettato del tranquillante», disse. </p><p class="calibre2">
«Morirà?», chiese lei. </p><p class="calibre2">
«Spero di no». </p><p class="calibre2">
«Perché ce lo portiamo dietro?», chiese Lex. </p><p class="calibre2">
«Per provare giù al centro che i dinosauri stanno realmente procreando», disse Grant. </p><p class="calibre2">
«Come fa a saperlo?». </p><p class="calibre2">
«Perché è un cucciolo», disse Grant. «E perché... è un maschio». </p><p class="calibre2">
«Davvero?», disse Lex, illuminandolo col raggio della torcia. </p><p class="calibre2">
«Sì. Potresti per favore far luce davanti?». Protese il polso per mostrarle l'orologio. «Che ore sono?». </p><p class="calibre2">
«Dieci... dieci e quindici». </p><p class="calibre2">
«Va bene». </p><p class="calibre2">
Tim disse: «Cioè abbiamo solo quarantacinque minuti per avvisare la nave». </p><p class="calibre2">
«Dovremmo essere vicini», disse Grant. «Credo che ormai dovremmo essere vicini al Centro visitatori». Non era sicuro, ma avvertiva una leggera inclinazione del cunicolo verso l'alto, che li riportava alla superficie, e... </p><p class="calibre2">
«Uau!», esclamò Tim. </p><p class="calibre2">
Irruppero nella luce del giorno con velocità scioccante. Si alzava una leggera foschia che oscurava in parte l'edificio che avevano davanti. Grant vide subito che si trattava del Centro visitatori. Erano arrivati proprio di fronte al garage! </p><p class="calibre2">
«Olé!», urlò Lex. «Ce l'abbiamo fatta! Olé». Saltava su e giù nel sedile mentre Grant parcheggiava la vettura. Lungo una parete erano affastellate gabbie per animali. In una misero il raptor con una ciotola d'acqua. Poi cominciarono a salire le scale per raggiungere il piano terra del Centro visitatori. </p><p class="calibre2">
«Adesso mi faccio un hamburger! E patatine fritte! Frappé al cioccolato! </p><p class="calibre2">
Non più dinosauri! Olé!». Giunti al corridoio aprirono la porta. E ammutolirono. </p><p class="calibre2">
 </p><p class="calibre2">
Nel corridoio del Centro visitatori, le porte di vetro erano in frantumi, e una fredda, grigia nebbiolina si insinuava nel cavernoso atrio principale. L'insegna con scritto QUANDO I DINOSAURI GOVERNAVANO IA TERRA penzolava da un cardine, cigolando nel vento. Il grande robot di tirannosauro era capovolto e giaceva a gambe all'aria, lasciando vedere le strutture tubolari e le interiora di metallo. Scorsero fuori file di palme, sagome sfumate nella nebbia. Tim e Lex si strinsero contro il tavolo metallico del guardiano. Grant prese la radio della guardia e provò tutti i canali. «Pronto, qui Grant. C'è </p><p class="calibre2">
nessuno? Pronto, qui Grant». </p><p class="calibre2">
Lex fissava il corpo della guardia, a destra sul pavimento. Ne vedeva solo le gambe e i piedi. </p><p class="calibre2">
«Pronto, qui Grant. Pronto». </p><p class="calibre2">
Lex si era sporta in avanti, per esaminare il bordo del tavolo. Grant l'afferrò per la manica. «Ehi. Smettila». </p><p class="calibre2">
«È morto? Cos'è quella roba sul pavimento? Sangue?». </p><p class="calibre2">
«Sì». </p><p class="calibre2">
«Come mai non è proprio rosso?». </p><p class="calibre2">
«Sei morbosa», disse Tim. </p><p class="calibre2">
«Morbosa? No davvero». </p><p class="calibre2">
La radio gracchiò. «Mio Dio», giunse una voce. «Grant. Sei tu?». Poi: </p><p class="calibre2">
«Alan? Alan?», era Ellie. </p><p class="calibre2">
«Sono qui», disse Grant. </p><p class="calibre2">
«Grazie a Dio», disse Ellie. «Tutto bene?». </p><p class="calibre2">
«Tutto bene, sì». </p><p class="calibre2">
«Che ne è dei ragazzi? Li hai visti?». </p><p class="calibre2">
«Sono qui con me», disse Grant. «Stanno bene». </p><p class="calibre2">
«Grazie a Dio». </p><p class="calibre2">
Lex era andata quatta all'altro lato del tavolo. Grant le batté sulla caviglia. «Torna qui». La radio gracchiò. «...ove siete?». </p><p class="calibre2">
«Nel corridoio. Corridoio dell'edificio principale». </p><p class="calibre2">
Alla radio, udì Wu: «Mio Dio. Sono  <i class="calibre3">qui</i>» <i class="calibre3">. </i> </p><p class="calibre2">
«Alan, ascolta», disse Ellie. «I raptor sono scappati. Riescono ad aprire le porte, potrebbero essere nel vostro stesso edificio». </p><p class="calibre2">
«Fantastico. Dove siete?», chiese Grant. </p><p class="calibre2">
«Nel Lodge». </p><p class="calibre2">
Grant disse: «E gli altri? Muldoon, tutti gli altri?». </p><p class="calibre2">
«Abbiamo perso un po' di gente. Tutti gli altri si trovano nel Lodge». </p><p class="calibre2">
«Funzionano i telefoni?». </p><p class="calibre2">
«No. L'intero sistema è disattivato. Non funziona nulla». </p><p class="calibre2">
«Come possiamo rimetterlo in funzione?». </p><p class="calibre2">
«Abbiamo provato». </p><p class="calibre2">
«Dobbiamo rimetterlo in funzione», disse Grant, «immediatamente. Se non lo facciamo tempo mezz'ora, i raptor raggiungeranno il continente». Cominciò a raccontare della nave, ma Muldoon lo interruppe: «Non credo che si renda conto della situazione, dottor Grant. Non abbiamo mezz'ora, da queste parti». </p><p class="calibre2">
«Sarebbe a dire?». </p><p class="calibre2">
«Alcuni raptor ci hanno seguiti. Ne abbiamo due sul tetto in questo preciso istante». </p><p class="calibre2">
«E con questo? L'edificio è impenetrabile». </p><p class="calibre2">
Muldoon tossì. «Pare di no. Non avevamo mai immaginato che gli animali potessero salire sul tetto». La radio gracchiò. «...devono avere piantato un albero troppo vicino al reticolato. I raptor devono essere passati dal reticolato al tetto. In ogni caso, le sbarre d'acciaio dovrebbero essere elettrificate, però non c'è più corrente. Le stanno mordendo, le attraversano». Grant disse: «Le mordono e le attraversano?». Aggrottò la fronte, cercando di immaginare. «Come possono?» </p><p class="calibre2">
«Sì», disse Muldoon, «la pressione del loro morso è di 1000 atmosfere. Sono come iene, possono mordere l'acciaio e...». Avevano perso momentaneamente il contatto. </p><p class="calibre2">
«A che velocità?», chiese Grant. </p><p class="calibre2">
Muldoon disse: «Credo che abbiamo ancora dieci o quindici minuti, prima che entrino dentro dal lucernario. E una volta che... un attimo, dottor Grant». </p><p class="calibre2">
La radio si spense. </p><p class="calibre2">
 </p><p class="calibre2">
I raptor avevano lavorato le sbarre del lucernario sopra il letto di Malcolm. Un raptor aveva afferrato un'estremità della sbarra e la svelleva tirandola all'indietro. Appoggiò il potente arto posteriore al lucernario e il vetro si ruppe, riempiendo il letto di Malcolm di schegge scintillanti. Ellie andò a togliere dalle lenzuola le più grosse. </p><p class="calibre2">
«Dio se sono brutti», disse Malcolm guardando in alto. Adesso che il vetro era rotto potevano udire gli sbuffi e il ringhio dei raptor, lo stridio dei loro denti sul metallo mentre mordevano le sbarre. Saliva schiumosa cadeva sulle lenzuola e sul comodino. </p><p class="calibre2">
«Se non altro non possono ancora entrare», disse Ellie. «Almeno finché </p><p class="calibre2">
non hanno finito di addentare un'altra sbarra». </p><p class="calibre2">
Wu disse: «Se almeno Grant potesse raggiungere il capannone di manutenzione...». </p><p class="calibre2">
«Maledetto fottuto inferno», disse Muldoon. Zoppicava per la stanza con la caviglia slogata. «Non ce la farà. Non può far tornare la corrente con sufficiente rapidità. Non per bloccarli». </p><p class="calibre2">
Malcolm tossì. «Sì». La sua voce era tenue, quasi un soffio. </p><p class="calibre2">
«Che ha detto?», chiese Muldoon. </p><p class="calibre2">
«Sì», ripeté Malcolm. «Si può...». </p><p class="calibre2">
«Si può cosa?». </p><p class="calibre2">
«Distrazione...», ebbe un sussulto. </p><p class="calibre2">
«Che tipo di distrazione?». </p><p class="calibre2">
«Andare al... reticolato...». </p><p class="calibre2">
«Sì? E a fare cosa?». </p><p class="calibre2">
Malcolm sorrise debolmente. «Ficcare... le mani attraverso». </p><p class="calibre2">
«Oh, Cristo», disse Muldoon, allontanandosi. </p><p class="calibre2">
«Aspetti un momento», disse Wu. «Ha ragione. Qui ci sono due raptor. Il che vuol dire che laggiù ce ne sono almeno altri quattro. Potremmo uscire e cercare di distrarli». </p><p class="calibre2">
«E poi cosa?». </p><p class="calibre2">
«E poi Grant sarebbe libero di andare all'edificio di manutenzione e attivare il generatore». </p><p class="calibre2">
«E poi tornare alla sala controllo e inserire il sistema?». </p><p class="calibre2">
«Esattamente». </p><p class="calibre2">
«Non c'è tempo», disse Muldoon. «Non c'è tempo». </p><p class="calibre2">
«Sì, ma se riuscissimo ad attirare i raptor quaggiù», disse Wu. «Forse perfino ad allontanarli dal lucernario... Potrebbe funzionare. Val la pena di tentare». </p><p class="calibre2">
«Funzionare da esca», disse Muldoon. </p><p class="calibre2">
«Esattamente». </p><p class="calibre2">
«Chi ha intenzione di fare da esca? lo non posso. La mia caviglia è slogata». </p><p class="calibre2">
«Lo farò io», disse Wu. </p><p class="calibre2">
«No», disse Muldoon. «Lei è il solo che sappia sbrigarsela col computer. Bisogna che spieghi a Grant come avviare il sistema». </p><p class="calibre2">
«Allora lo farò io», disse Harding. </p><p class="calibre2">
«No», disse Ellie. «Malcolm ha bisogno di te. Lo farò io». </p><p class="calibre2">
«Diavolo, non credo», disse Muldoon. «Si troverebbe tutta circondata dai raptor, raptor sul tetto...». Ma lei era già china ad allacciarsi le scarpe da tennis. «Ma non ditelo a Grant», disse. «Lo renderebbe nervoso». </p><p class="calibre2">
 </p><p class="calibre2">
Il corridoio era silenzioso, una gelida nebbia li avvolse. La radio era rimasta muta per diversi minuti. Tim disse: «Perché non ci parlano?». </p><p class="calibre2">
«Ho fame», disse Lex. </p><p class="calibre2">
«Stanno cercando di elaborare un piano», disse Grant. La radio gracchiò. «Grant, è lì... qui ...nry Wu. È lì?». </p><p class="calibre2">
«Sono qui», disse Grant. </p><p class="calibre2">
«Ascolti», disse Wu. «Riesce a vedere il retro del Centro visitatori da dov'è?». </p><p class="calibre2">
Grant guardò attraverso le porte di vetro del retro, verso le palme e la nebbia. </p><p class="calibre2">
«Sì», disse Grant. </p><p class="calibre2">
Wu disse: «C'è un sentiero che porta direttamente all'edificio di manutenzione attraverso le palme. È lì che si trovano i macchinari per la corrente e i generatori. Se non sbaglio l'edificio di manutenzione l'ha visto ieri?». </p><p class="calibre2">
«Sì», disse Grant. Sebbene fosse momentaneamente perplesso. Era ieri che aveva visto l'edificio? Parevano anni fa. </p><p class="calibre2">
«Ora ascolti», disse Wu. «Pensiamo di poter attirare tutti i raptor qui nei pressi del Lodge, ma non ne siamo sicuri. Così faccia attenzione. Ci dia cinque minuti». </p><p class="calibre2">
«Va bene», disse Grant. </p><p class="calibre2">
«Può lasciare i ragazzi nella cafétéria dove dovrebbero essere al sicuro. Porti dietro la radio quando va». </p><p class="calibre2">
«Va bene». </p><p class="calibre2">
«La spenga prima di andarsene, in modo da non far rumore là fuori. E </p><p class="calibre2">
mi chiami quando raggiunge l'edificio di manutenzione». </p><p class="calibre2">
«Va bene». </p><p class="calibre2">
Grant spense la radio. Lex ritornò indietro carponi. «Stiamo andando alla cafétéria?», disse. </p><p class="calibre2">
«Sì», disse Grant. </p><p class="calibre2">
Si alzarono, e cominciarono ad attraversare la nebbiolina nel corridoio. </p><p class="calibre2">
«Voglio un hamburger», disse Lex. </p><p class="calibre2">
«Non credo che ci sia corrente per prepararlo». </p><p class="calibre2">
«Allora un gelato». </p><p class="calibre2">
«Tim, dovrai stare con lei e aiutarla». </p><p class="calibre2">
«D'accordo». </p><p class="calibre2">
«Devo lasciarvi un momento», disse Grant. </p><p class="calibre2">
«Lo so». </p><p class="calibre2">
Si avviarono verso l'ingresso della cafétéria. Aprendo la porta, Grant vide, al di là delle porte girevoli in acciaio inossidabile, tavoli da pranzo di forma quadrata e sedie. Accanto, un registratore di cassa e uno scaffale con gomme da masticare e caramelle. </p><p class="calibre2">
«Bene ragazzi. Voglio che non vi muoviate di qui, per nessuna ragione al mondo. Capito?». </p><p class="calibre2">
«Ci lasci la radio», disse Lex. </p><p class="calibre2">
«Non posso. Mi serve. Restate qui. Starò via solo per cinque minuti. D'accordo?». </p><p class="calibre2">
«D'accordo». </p><p class="calibre2">
Grant chiuse la porta. </p><p class="calibre2">
Il locale piombò nel buio. Lex strinse le mani di Tim. «Accendi la luce», disse. </p><p class="calibre2">
«Non posso», disse Tim. «Manca la corrente». Ma si calò sugli occhi i suoi occhiali per la visione notturna. </p><p class="calibre2">
«Tu sei a posto. E io?». </p><p class="calibre2">
«Tienimi per mano. Ci prenderemo qualcosa da mangiare». La portò avanti. Nel verde fosforescente vide le tavole e le sedie. A destra, il registratore di cassa verde splendente, e lo scaffale di gomme e caramelle. Afferrò </p><p class="calibre2">
una manciata di caramelle. </p><p class="calibre2">
«Te l'ho detto», disse Lex. «Voglio un gelato, non caramelle». </p><p class="calibre2">
«Prendi queste, intanto». </p><p class="calibre2">
«Gelato, Tim». </p><p class="calibre2">
«Va bene, va bene». </p><p class="calibre2">
Tim si riempì la tasca di caramelle e portò Lex al centro della sala da pranzo. Lei gli scosse il braccio. «Non vedo un  <i class="calibre3">accidente</i>»,  <i class="calibre3"> </i> disse. </p><p class="calibre2">
«Cammina con me. Tienimi per mano». </p><p class="calibre2">
«Allora va' più piano». </p><p class="calibre2">
Oltre i tavoli e le sedie c'erano un paio di porte girevoli con piccoli oblò. Probabilmente conducevano alla cucina. Tim ne spinse una che restò spalancata. </p><p class="calibre2">
 </p><p class="calibre2">
Ellie Sattler uscì dalla porta principale del Lodge e sentì la gelida nebbiolina sul volto e sulle gambe. Il cuore le batteva forte, nonostante sapesse di essere perfettamente al sicuro dietro la recinzione. Davanti a sé vide le pesanti sbarre nella nebbia. </p><p class="calibre2">
Ma non riusciva a vedere molto al di là della recinzione. Venti metri più </p><p class="calibre2">
in là il paesaggio diventava bianco latte. E non vide alcun raptor. I giardini e gli alberi erano sinistramente silenziosi. «Ehi!», urlò nella nebbia, a titolo di prova. </p><p class="calibre2">
Muldoon era appoggiato alla cornice della porta. «Non credo che funzionerà», disse. «Deve far  <i class="calibre3">rumore</i>» <i class="calibre3">. </i> Zoppicando le portò una sbarra d'acciaio dall'interno della costruzione. Batté la barra contro le sbarre, come un gong per la cena. «Venite a prendervela! La cena è servita!». </p><p class="calibre2">
«Molto divertente», disse Ellie. Guardò nervosamente verso il tetto. </p><p class="calibre2">
«Non capiscono l'inglese», ghignò Muldoon. «Ma immagino che afferrino l'idea nel suo complesso...». Ellie era ancora nervosa e trovava irritanti i suoi scherzi. Guardò verso il Centro visitatori, ammantato di nebbia. Muldoon riprese a battere sulle sbarre. Al limite del suo campo visivo, quasi perso tra la nebbia, vide un pallido animale spettrale. Un raptor. </p><p class="calibre2">
«Il primo cliente», disse Muldoon. </p><p class="calibre2">
Il raptor scomparve, un'ombra bianca, poi tornò, ma non venne più vicino, sembrava stranamente indifferente al rumore che proveniva dal Lodge. Lei cominciava a preoccuparsi. A meno che fosse riuscita ad attirare tutti i raptor al Lodge, Grant si sarebbe trovato in pericolo. </p><p class="calibre2">
«Sta facendo troppo rumore», disse Ellie. </p><p class="calibre2">
«Dannazione», disse Muldoon. </p><p class="calibre2">
«Be', ne sta facendo troppo». </p><p class="calibre2">
«Conosco questi animali...». </p><p class="calibre2">
«È ubriaco», disse lei. «Lasci che me la sbrighi da sola». </p><p class="calibre2">
«E come farà?». </p><p class="calibre2">
Non gli rispose. Andò al cancello. «Dicono che i raptor sono intelligenti». </p><p class="calibre2">
«Lo sono. Intelligenti almeno quanto gli scimpanzé». </p><p class="calibre2">
«Hanno un buon udito?». </p><p class="calibre2">
«Sì. Eccellente». </p><p class="calibre2">
«Forse riconosceranno questo suono», disse, e aprì il cancello. I perni metallici, arrugginiti dalla nebbiolina costante, cigolarono sonoramente. Lo richiuse, e poi lo riaprì con un altro cigolio. </p><p class="calibre2">
Lo lasciò aperto. </p><p class="calibre2">
«Al suo posto non lo farei», disse Muldoon. «Se proprio vuole farlo, aspetti che prendo il lanciarazzi». </p><p class="calibre2">
«Prenda il lanciarazzi». </p><p class="calibre2">
Sospirò. «I proiettili li ha Gennaro». </p><p class="calibre2">
«Be', allora...», disse lei. «Tenga gli occhi aperti». E varcò il cancello, uscendo dalle sbarre. Il cuore le martellava così forte che poteva a malapena sentire i suoi piedi sul terriccio. Si allontanò dalla recinzione e scomparì </p><p class="calibre2">
nella nebbia con grande rapidità. </p><p class="calibre2">
Presto la nebbia si chiuse su di lei. </p><p class="calibre2">
Proprio come aveva immaginato, Muldoon cominciò a urlare sbronzo e agitato. «Maledizione, ragazza, non farlo», sbraitò. </p><p class="calibre2">
«Non mi chiami ragazza», gli urlò lei. </p><p class="calibre2">
«Io ti chiamo come mi pare», urlò Muldoon. </p><p class="calibre2">
Lei non lo ascoltava. Si voltò lentamente, tutta tesa guardava in tutte le direzioni. Adesso si trovava ad almeno venti metri dalla recinzione, e vedeva la nebbiolina scivolare come una pioggia oltre il fogliame. Si mantenne lontana dalle piante. Attraversava un mondo di sfumature grigie. I muscoli delle gambe e delle spalle le dolevano per la tensione. Gli occhi si sforzavano di vedere. </p><p class="calibre2">
«Mi sente, dannazione?», sbraitò Muldoon. </p><p class="calibre2">
Quanto saranno svelti questi animali? Si chiedeva. Svelti abbastanza da impedirmi il ritorno? Non era così lontana dalla recinzione, non proprio... Attaccarono. </p><p class="calibre2">
Non ci fu alcun rumore. </p><p class="calibre2">
Il primo animale caricò dalle piante alla base dell'albero a sinistra. Balzò </p><p class="calibre2">
in avanti e lei si girò per correre. Il secondo attaccò dall'altro lato, con la chiara intenzione di afferrarla mentre correva e saltò in aria, con gli artigli ritti per l'attacco, lei sfrecciò come un centometrista e l'animale cadde rumorosamente nel fango. Ora stava correndo a tutta velocità, non osava guardare indietro, il respiro usciva in profonde boccate, vedeva le sbarre della recinzione emergere dalla caligine, vedeva Muldoon che spalancava il cancello, cercava di raggiungerla, lui le urlava, poi l'afferrò per il braccio e la spinse dentro cosi violentemente che lei perse l'equilibrio e cadde a terra. Si voltò in tempo per vedere il primo, poi due - poi tre - poi quattro animali colpire la recinzione e ringhiare. </p><p class="calibre2">
«Brava», urlò Muldoon. Adesso, sbeffeggiava gli animali che gli ringhiavano contro, li inferocì. Si scagliarono verso la recinzione, balzando in avanti, e uno di essi arrivò quasi in cima. «Cristo, ce l'ha quasi fatta! Sanno saltare questi bastardi!». </p><p class="calibre2">
Ellie si rimise in piedi, esaminò i graffi e i lividi, il sangue le scorreva giù per la gamba. Aveva un solo pensiero in testa: qui ci sono tre animali. Quattro sono sul tetto. Il che voleva dire che ne mancava ancora uno. </p><p class="calibre2">
«Forza, mi aiuti», disse Muldoon. «Teniamoli occupati!». Grant lasciò il Centro visitatori e avanzò rapidamente nella nebbiolina. Trovò il sentiero tra le palme e lo seguì in direzione nord. Finché vide emergere dalla nebbia l'edificio di manutenzione. Non riusciva a vedere la porta. Proseguì, svoltò l'angolo. Sul retro, schermato dalle piante, Grant vide un piano di cemento per il carico degli autocarri. Lo superò in fretta e si trovò di fronte a una serranda verticale di acciaio ondulato; era chiusa a chiave. Saltò giù di nuovo e continuò a girare intorno all'edificio. Più oltre, alla sua destra, vide una normalissima porta. Era tenuta aperta da una scarpa da uomo. Grant entrò e socchiuse gli occhi nell'oscurità. Restò in ascolto, non udì </p><p class="calibre2">
nulla. Prese la radio e l'accese. </p><p class="calibre2">
«Qui Grant», disse. «Sono dentro». </p><p class="calibre2">
 </p><p class="calibre2">
Wu guardò il lucernario. I quattro raptor stavano ancora guardando giù </p><p class="calibre2">
nella stanza di Malcolm, ma sembravano distratti dai rumori fuori. Andò </p><p class="calibre2">
alla finestra dell'alloggio. Fuori i tre raptor continuavano ad assalire la recinzione. Ellie stava correndo avanti e indietro, al sicuro dietro le sbarre. Ma pareva che ai raptor non interessasse più catturarla davvero. Ora sembrava quasi che stessero giocando, si allontanavano in cerchio dalla recinzione, ringhiavano alzandosi sulle zampe, e abbassandosi, per restringere di nuovo il cerchio e infine caricare. Il loro comportamento aveva assunto tutti i caratteri di un'esibizione, piuttosto che di un attacco serio. </p><p class="calibre2">
«Come uccelli», disse Muldoon. «Dànno spettacolo». Wu annuì. «E sono intelligenti. Si sono accorti che non possono prenderla. Non ci stanno provando sul serio». </p><p class="calibre2">
La radio gracchiò «...ntro». </p><p class="calibre2">
Wu afferrò la radio. «Ripeta, dottor Grant?». </p><p class="calibre2">
«Sono dentro», disse Grant. </p><p class="calibre2">
«Dottor Grant, si trova nell'edificio di manutenzione?». </p><p class="calibre2">
«Sì», disse Grant. E aggiunse: «Forse dovresti chiamarmi Alan». </p><p class="calibre2">
«Va bene, Alan. Se ti trovi proprio all'interno della porta orientale, dovresti vedere un sacco di tubi e strutture tubolari». Wu chiuse gli occhi per visualizzare. </p><p class="calibre2">
«Dritto davanti a te, proprio al centro dell'edificio, c'è un grande settore rientrante che scende due piani sottoterra. Alla tua sinistra c'è una passerella di metallo con ringhiere». </p><p class="calibre2">
«La vedo». </p><p class="calibre2">
«Procedi lungo la passerella». </p><p class="calibre2">
«Sì». Debolmente, la radio riportava il rimbombo dei suoi passi sul metallo. </p><p class="calibre2">
«Dopo sette o otto metri circa, vedrai un'altra passerella che conduce a destra». </p><p class="calibre2">
«La vedo», disse Grant. </p><p class="calibre2">
«Segui quella passerella». </p><p class="calibre2">
«Va bene». </p><p class="calibre2">
«Più avanti», disse Wu, «arriverai a una scala a pioli alla tua sinistra. Scendi nella tromba». </p><p class="calibre2">
«La vedo». </p><p class="calibre2">
«Vai giù per la scala». </p><p class="calibre2">
Ci fu una lunga pausa. Wu si passava le dita tra i capelli bagnati. Muldoon corrugava la fronte, tutto teso. </p><p class="calibre2">
«Va bene, sono ai piedi della scala», disse Grant. </p><p class="calibre2">
«Bene», disse Wu. «Ora, dritto davanti a te dovrebbero esserci due grandi cisterne con su scritto INFIAMMABILE. Sono le due cisterne di carburante per il generatore. Una è vuota e dobbiamo collegare l'altra. Se guardi sul fondo delle cisterne vedrai un tubo bianco che esce». </p><p class="calibre2">
«Un tubo di PVC da quattro pollici?». </p><p class="calibre2">
«Sì. PVC. Segui il tubo a ritroso». </p><p class="calibre2">
«D'accordo. Lo sto seguendo... Ahi!». </p><p class="calibre2">
«Cos'è successo?». </p><p class="calibre2">
«Niente. Ho battuto la testa». </p><p class="calibre2">
Ci fu una pausa. </p><p class="calibre2">
«Stai bene?». </p><p class="calibre2">
«Sì, bene. Solo... mi duole la testa. Che stupido». </p><p class="calibre2">
«Continua a seguire il tubo». </p><p class="calibre2">
«Va bene, va bene», disse Grant. Sembrava irritato. «Il tubo termina in una grande cassetta d'alluminio con prese d'aria ai lati. C'è scritto "Honda". Sembra il generatore». </p><p class="calibre2">
«Sì», disse Wu. «Quello è il generatore. Se segui il fianco, vedrai un pannello con due bottoni». </p><p class="calibre2">
«Li vedo. Giallo e rosso?». </p><p class="calibre2">
«Giusto», disse Wu. «Premi prima il giallo, e mentre lo tieni abbassato, premi il rosso». </p><p class="calibre2">
«D'accordo». </p><p class="calibre2">
Ci fu un'altra pausa. Durò quasi un minuto. Wu e Muldoon si scambiarono un'occhiata. </p><p class="calibre2">
«Alan?». </p><p class="calibre2">
«Non funziona», disse Grant. </p><p class="calibre2">
«Hai tenuto giù prima il giallo e poi premuto il rosso?», chiese Wu. </p><p class="calibre2">
«Sì», disse Grant. Sembrava seccato. «Ho fatto esattamente come mi hai detto. C'è stato un ronzio, poi un clic, clic, clic molto veloce, poi il ronzio è </p><p class="calibre2">
cessato, dopodiché nulla». </p><p class="calibre2">
«Prova di nuovo». </p><p class="calibre2">
«Già fatto», disse Grani «Non ha funzionato». </p><p class="calibre2">
«Va bene, solo un attimo». Wu aggrottò la fronte. «Si direbbe che il generatore stia cercando di mettersi in moto, ma chi sa perché non ci riesce. Alan?». </p><p class="calibre2">
«Sono qui». </p><p class="calibre2">
«Vai sul retro del generatore, dove corrono due tubi di plastica». </p><p class="calibre2">
«Va bene». Una pausa, poi Grant disse: «I tubi entrano in un cilindro nero ricurvo che sembra una pompa di benzina». </p><p class="calibre2">
«Giusto», disse Wu. «Proprio quello. È la pompa del carburante. Cerca la piccola valvola in cima». </p><p class="calibre2">
«Una valvola?». </p><p class="calibre2">
«Dovrebbe sporgere in cima, con una piccola linguetta metallica che puoi girare». </p><p class="calibre2">
«Trovata. Ma è di lato, non in cima». </p><p class="calibre2">
«Va bene. Girala». </p><p class="calibre2">
«Esce dell'aria». </p><p class="calibre2">
«Bene. Aspetta sinché...». </p><p class="calibre2">
«...ora esce del liquido. Odore di gas». </p><p class="calibre2">
«Va bene. Chiudi la valvola». Wu si girò verso Muldoon, scuotendo la testa. «La pompa ha perso la sua capacità di pompare. Alan?». </p><p class="calibre2">
«Sì». </p><p class="calibre2">
«Prova a ripremere i pulsanti». </p><p class="calibre2">
Un momento dopo, Wu udì il debole tossire e scoppiettare del generatore che entrava in funzione, poi il costante sbuffare mentre andava a regime. </p><p class="calibre2">
«È acceso», disse Grant. </p><p class="calibre2">
«Bel lavoro, Alan! Bel lavoro». </p><p class="calibre2">
«E adesso?», disse Grant. Pareva confuso, incerto. «Le luci non si sono riaccese neppure qui». </p><p class="calibre2">
«Torna alla sala controllo, e ti dirò come riparare i sistemi manualmente». </p><p class="calibre2">
«È quello che devo fare adesso?». </p><p class="calibre2">
«Sì». </p><p class="calibre2">
«Va bene», disse Grant. «Ti chiamerò appena sarò lì». Ci fu un sibilo finale, e silenzio. </p><p class="calibre2">
«Alan?». </p><p class="calibre2">
La radio era muta. </p><p class="calibre2">
 </p><p class="calibre2">
Tim varcò le porte girevoli in fondo alla sala da pranzo ed entrò nella cucina. Una grande tavola d'acciaio inossidabile nel centro della stanza, una grande stufa con un sacco di fornelli a sinistra, e più in là, refrigeratori sufficientemente grandi da entrarci. Tim cominciò ad aprire i refrigeratori, alla ricerca di gelati. Ad ognuno che apriva, usciva del fumo nell'aria umida. </p><p class="calibre2">
«Come mai la cucina è accesa?», disse Lex, lasciandogli la mano. </p><p class="calibre2">
«Non è accesa». </p><p class="calibre2">
«Hanno tutte fiammelle blu». </p><p class="calibre2">
«Sono fiamme spia». </p><p class="calibre2">
«Cosa sono le fiamme spia?». Avevano una cucina elettrica a casa. </p><p class="calibre2">
«Non importa», disse Tim, aprendo un altro refrigeratore. </p><p class="calibre2">
«Ma vuol dire che posso cucinarti qualcosa». Nel refrigeratore successivo trovò cose di ogni genere, cartoni di latte, pile di verdure, un mucchio di braciole, pesce... Ma niente gelato. </p><p class="calibre2">
«Vuoi ancora il gelato?». </p><p class="calibre2">
«Te l'ho detto, no?». </p><p class="calibre2">
Il refrigeratore successivo era un congelatore enorme, un portello d'ac-ciaio inossidabile. Girò la maniglia, spinse per aprire la porta e vide un congelatore molto grande. Era un'intera stanza e faceva un freddo cane. </p><p class="calibre2">
«Timmy...». </p><p class="calibre2">
«Vuoi aspettare un minuto?», disse seccato. «Sto cercando di trovarti un gelato». </p><p class="calibre2">
«Timmy...  <i class="calibre3">c'è qualcosa qui</i>» <i class="calibre3">. </i> </p><p class="calibre2">
Sussurrava, e per un attimo le sue ultime due parole non vennero capite. Poi Tim si affrettò fuori dal congelatore, e vide che il bordo della porta era avvolto da un fumo verde rilucente. Lex era accanto al piano di lavoro in acciaio. Era voltata verso la porta della cucina. </p><p class="calibre2">
Tim udì un basso sibilo, come di un grosso serpente, che crebbe e si spense lentamente. Era appena percettibile. Poteva essere anche il vento, eppure sapeva che non lo era. </p><p class="calibre2">
«Timmy», mormorò Lex. «Ho paura...». </p><p class="calibre2">
Tim avanzò verso la porta della cucina e guardò fuori. Nella buia sala da pranzo, vide le verdi superfici rettangolari dei tavoli. Fra questi un velociraptor si muoveva agevolmente, silenzioso come uno spettro, ad eccezione del sibilo del suo respiro. </p><p class="calibre2">
 </p><p class="calibre2">
Nell'oscurità della stanza di manutenzione, Grant cercava a tentoni la strada tra i tubi per tornare alla scala. Era difficile trovare il cammino nel buio, e il rumore dei generatori lo disorientava. Giunto alla scala, cominciò </p><p class="calibre2">
a risalirla quando s'accorse che nella stanza c'era qualcos'altro oltre al rumore del generatore. Grant si fermò, in ascolto. </p><p class="calibre2">
Era un uomo che gridava. </p><p class="calibre2">
Sembrava Gennaro. </p><p class="calibre2">
«Dove sei?», urlò Grant. </p><p class="calibre2">
« <i class="calibre3">Qui sopra</i>»,  <i class="calibre3"> </i> disse Gennaro. «Nel camion». Grant non riusciva a vedere nessun camion. Socchiuse gli occhi nell'oscurità. Vide fulgide sagome verdi muoversi nell'oscurità. Poi scorse l'autocarro e si girò a guardarlo. </p><p class="calibre2">
 </p><p class="calibre2">
Il silenzio faceva rabbrividire Tim. </p><p class="calibre2">
Il velociraptor era alto due metri, di costituzione robustissima. Lo si vedeva sebbene le forti zampe e la coda fossero nascoste dai tavoli. Tim vedeva solo la parte superiore del torso muscoloso, le due zampe anteriori strette lungo il corpo, gli artigli ciondolanti. Poteva vedere l'iridescente di-segno chiazzato sulla schiena. Il velociraptor stava all'erta; mentre avanzava, guardava da una parte all'altra, muovendo la testa con bruschi movimenti da uccello. Anche la testa si muoveva su e giù a scatti, teneva bassa la lunga coda diritta, il che aumentava la sua parvenza di uccello. Un gigantesco, silenzioso uccello da preda. </p><p class="calibre2">
La sala da pranzo era buia, ma il raptor aveva tutta l'aria di riuscire a vedere abbastanza bene. Procedeva deciso. Di tanto in tanto si chinava abbassando la testa fin sotto i tavoli. Tim lo udì annusare rapidamente. Poi la testa scattò all'insù, vigile, muovendosi rapidamente avanti e indietro come quella di un uccello. </p><p class="calibre2">
Tim lo osservò finché fu sicuro che il velociraptor stava venendo verso la cucina. Che seguisse il loro odore? Tutti i libri dicevano che i dinosauri avevano un cattivo odorato, ma questo aveva tutta l'aria di cavarsela benissimo. Comunque, che ne sapevano i libri? La cosa vera era qui. Veniva verso di lui. </p><p class="calibre2">
Si rifugiò in cucina. </p><p class="calibre2">
«C'è qualcosa laggiù?», chiese Lex. </p><p class="calibre2">
Tim non rispose. La spinse sotto il tavolo nell'angolo dietro un grande bidone della spazzatura. Si allungò verso di lei e sussurrò fieramente: «Sta' </p><p class="calibre2">
qui!». Poi raggiunse il congelatore. </p><p class="calibre2">
Afferrò una manciata di bistecche congelate e tornò di corsa alla porta. Piazzò senza far rumore la prima bistecca sul pavimento, dopodiché indietreggiò pochi passi e mise giù la seconda... Attraverso gli occhiali, vide Lex che guardava da dietro il bidone. Le fece cenno di restare dov'era. Mise per terra una terza bistecca, poi una quarta, inoltrandosi nella cucina. Il sibilo era più alto, poi la mano artigliata afferrò la porta e la grande testa si guardò intorno con cautela. Il velociraptor si fermò all'ingresso della cucina. </p><p class="calibre2">
Tim restò in ginocchio in fondo alla stanza, vicino alla gamba più lontana del piano di lavoro in acciaio. Ma non aveva avuto il tempo di nascondersi; la testa e le spalle sporgevano ancora da sopra il piano del tavolo. Il velociraptor poteva vederlo benissimo. </p><p class="calibre2">
Lentamente, molto lentamente, Tim si abbassò, immergendosi dietro al tavolo... Il velociraptor scosse la testa a scatti, guardando direttamente Tim. </p><p class="calibre2">
Tim gelò. Era ancora esposto, ma si disse:  <i class="calibre3">Non muoverti.</i> Il velociraptor restò immobile sulla soglia. </p><p class="calibre2">
Annusava. </p><p class="calibre2">
Qui c'è più buio, pensò Tim. Non può vederci così bene. Questo lo rende cauto. </p><p class="calibre2">
Tuttavia adesso riusciva a sentire l'odore di rancido del grande rettile, e attraverso gli occhiali per la visione notturna vide il dinosauro che sbadigliava silenziosamente, gettando all'indietro il lungo muso, esponendo file di denti affilati come rasoi. Il velociraptor fissò nuovamente in avanti, muovendo la testa a scatti da una parte all'altra. I grandi occhi roteavano nelle ossute orbite. </p><p class="calibre2">
Tim sentiva battergli il cuore. Era peggio essere affrontati da un animale come questo in una cucina anziché nella foresta aperta. La taglia, i movimenti rapidi, l'odore pungente, il respiro sibilante... A distanza ravvicinata era un animale molto più spaventoso del tirannosauro. Il tirannosauro era enorme e potente, ma non particolarmente sveglio. Mentre il velociraptor aveva la taglia di un uomo, ed era chiaramente svelto e intelligente; Tim temeva gli occhi penetranti quasi altrettanto quanto i denti affilati. </p><p class="calibre2">
Il velociraptor annusò. Fece un passo avanti: muovendosi direttamente verso Lex! Deve averne sentito l'odore! Tim ebbe un tuffo al cuore. Il velociraptor si fermò. Si chinò lentamente. </p><p class="calibre2">
 <i class="calibre3">Ha trovato la bistecca. </i> </p><p class="calibre2">
Tim voleva piegarsi per guardare sotto la tavola, ma non osava muoversi. Restò raggelato ad ascoltarlo sgranocchiare. La stava mangiando. Ossa e tutto. </p><p class="calibre2">
Il raptor alzò la testa sottile, e guardò in giro. Annusò. Vide la seconda bistecca. Si spostò rapidamente in avanti. </p><p class="calibre2">
Si chinò. </p><p class="calibre2">
Silenzio. </p><p class="calibre2">
Il raptor non la mangiò. </p><p class="calibre2">
La testa si rialzò. Tim aveva le gambe che gli bruciavano a stare così accovacciato, ma non si mosse. Perché mai l'animale non aveva mangiato la seconda bistecca? Una dozzina di ipotesi gli balenarono in mente: non gli piaceva il sapore della bistecca, non gli piaceva la carne gelida, non gli piaceva il fatto che non fosse carne viva, annusava una trappola, annusava Lex, annusava Tim, vedeva Tim... Adesso il velociraptor si muoveva molto velocemente. Trovò la terza bistecca, abbassò la testa, alzò di nuovo gli occhi e proseguì. Tim trattenne il fiato. Adesso aveva il dinosauro a un paio di metri. Tim poteva vedere le piccole contrazioni nervose nei muscoli dei fianchi. Vedeva il sangue coagulato negli artigli della mano. Vedeva il bel disegno striato all'interno del disegno punteggiato e le pieghe della pelle sul collo sotto la mascella. </p><p class="calibre2">
Il velociraptor annusò. Con uno scatto mosse la testa e guardò in faccia Tim. Tim per poco non sobbalzò per lo spavento. Aveva il corpo rigido, teso. Osservò l'occhio del rettile mentre si muoveva, scrutando attentamente la stanza. Un'altra annusata. <i class="calibre3">Mi ha trovato</i>,  <i class="calibre3"> </i> pensò Tim. </p><p class="calibre2">
Poi la testa scattò ancora per guardare in avanti e l'animale proseguì verso la quinta bistecca. Tim pensò: Lex per piacere non muoverti per piacere qualsiasi cosa tu faccia per piacere non... </p><p class="calibre2">
Il velociraptor annusò la bistecca, e proseguì. Ora si trovava di fronte alla porta aperta del congelatore. Tim vedeva uscire il vapore, arricciandosi lungo il pavimento verso i piedi dell'animale. Una grande zampa artigliata si sollevò, poi venne giù di nuovo, silenziosamente. Il dinosauro esitava. Troppo freddo, pensò Tim. Non entrerà là dentro, è troppo freddo, non entrerà non entrerà non entrerà... Il dinosauro entrò. </p><p class="calibre2">
La testa scomparve, poi il corpo, poi la rigida coda. Tim scattò veloce, scagliandosi con tutto il suo peso contro la porta d'acciaio della cella frigorifera, sbattendola per chiuderla. La sbatté sulla punta della coda! La porta non si chiudeva! Il velociraptor urlò, un suono forte, terrificante. Involontariamente, Tim fece un passo indietro: la coda se n'era andata! Chiuse la porta di scatto e ne udì il «clic»! </p><p class="calibre2">
Chiusa! </p><p class="calibre2">
«Lex! Lex!», stava urlando. Udiva il raptor che picchiava contro la porta, lo sentiva martellare l'acciaio. Sapeva che c'era una manopola piatta di metallo all'interno e se l'animale l'avesse colpita, la porta si sarebbe aperta. Dovevano chiudere la porta a chiave. «Lex!». </p><p class="calibre2">
Lex era al suo fianco. «Cosa vuoi!». </p><p class="calibre2">
Tim stava appoggiato al paletto, per tener chiusa la porta. «C'è un paletto! Un piccolo chiavistello. Prendilo!». Il velociraptor ruggiva come un leone, il suono era attutito dallo spesso acciaio. Sbatteva con tutto il peso contro la porta. </p><p class="calibre2">
«Non riesco a vedere nulla!», urlava Lex. </p><p class="calibre2">
Il paletto dondolava sotto la maniglia della porta, oscillava appeso a una piccola catena di metallo. «È proprio qui!». </p><p class="calibre2">
«Non riesco a vederlo!», gridò, poi Tim si accorse che lei non portava gli occhiali. </p><p class="calibre2">
«Cerca di trovarlo con le mani!». </p><p class="calibre2">
Vide la sua manina allungarsi, toccare la sua, cercare a tentoni il paletto. Tim poteva avvertire quanto fosse spaventata, respirava in piccoli singulti in preda al panico mentre cercava il paletto; intanto il velociraptor sbatté </p><p class="calibre2">
contro la porta e l'aprì - Dio,  <i class="calibre3">l'ha aperta - </i> ma l'animale non se l'era aspettato e s'era già girato per fare un altro tentativo, allora Tim con un colpo la chiuse di nuovo. Lex riprovò a spingersi in su nell'oscurità. </p><p class="calibre2">
«Ce l'ho!», gridò Lex, stringendo il chiavistello nella mano, e lo spinse attraverso il buco. Scivolò fuori di nuovo. </p><p class="calibre2">
«Per la punta, aggancia  <i class="calibre3">dalla parte della punta</i>!». Lo riprese, lo alzò e lo inserì, chiudendolo. </p><p class="calibre2">
 <i class="calibre3">Chiusa. </i> </p><p class="calibre2">
Il velociraptor ruggì. Tim e Lex indietreggiarono dalla porta mentre lui continuava a picchiare. A ogni colpo, i pesanti cardini della parete d'acciaio scricchiolavano, però reggevano. Tim pensò che non avrebbe mai potuto aprire la porta. Il raptor era chiuso dentro. </p><p class="calibre2">
Emise un lungo sospiro. «Andiamo», disse. </p><p class="calibre2">
La prese per mano e si mise a correre. </p><p class="calibre2">
 </p><p class="calibre2">
«Avrebbe dovuto vederli», disse Gennaro, mentre Grant lo conduceva fuori dall'edificio di manutenzione. «Dovevano essercene due dozzine. Compy. Ho dovuto arrampicarmi sull'autocarro per evitarli. Erano tutti sopra il parabrezza. Se ne stavano là semplicemente acquattati, aspettando come avvoltoi. Ma sono corsi via quando è arrivato lei». </p><p class="calibre2">
«Spazzini», disse Grant. «Non attaccheranno mai nulla che si stia muovendo o sembri forte. Attaccano cose morte, o quasi morte. Comunque, inerti». Stavano risalendo la scala, adesso, tornavano alla porta d'entrata. «Cos'è </p><p class="calibre2">
successo al raptor che l'ha attaccato?», disse Grant. «Se n'è andato?». </p><p class="calibre2">
«Non so. Mi sono salvato solo perché credo fosse ferito. Credo che Muldoon gli abbia sparato in una zampa; sanguinava mentre era qui dentro. Poi... non so. Forse è tornato fuori. Forse è morto qui dentro. Non l'ho visto». </p><p class="calibre2">
«Potrebbe essere ancora qua dentro», disse Grant. </p><p class="calibre2">
 </p><p class="calibre2">
Wu fissava fuori dalla finestra dell'alloggio i raptor al di là della cancellata. Sembrava che stessero ancora giocando, coi loro finti attacchi contro Ellie. Quel genere di comportamento durava già da molto tempo, e gli sovvenne che in un certo senso era troppo. Era quasi come se stessero cercando di catturare l'attenzione di Ellie, allo stesso modo in cui lei stava cercando di catturare la loro. </p><p class="calibre2">
Il comportamento dei dinosauri era sempre stato d'interesse secondario per Wu. Giustamente: il comportamento è un effetto di secondo ordine del DNA, come l'avvolgimento delle proteine. Non si poteva realmente predire il comportamento, e nemmeno controllarlo, salvo in modi grossolani, come nel rendere un animale dipendente da una sostanza dietetica eliminando un enzima. Ma in generale, gli effetti comportamentali erano al di là della comprensione. Non si poteva guardare una sequenza di DNA e predirne il comportamento. Impossibile. </p><p class="calibre2">
Questo aveva reso il lavoro di Wu sul DNA puramente empirico. Era questione di aggiustare e adattare, come un moderno operaio potrebbe riparare l'orologio antico del nonno. Avevi a che fare con qualcosa che proveniva dal passato, costruito con antichi materiali, che seguiva antiche regole. Non potevi certo sapere perché funzionasse a quel modo; ed era già </p><p class="calibre2">
stato riparato e modificato molte volte, dalle forze dell'evoluzione, nel corso degli eoni, nel tempo. Così, come l'operaio che fa una riparazione e poi vede se l'orologio funziona un po' meglio, Wu apportava una modifica e poi guardava se gli animali si comportavano un po' meglio. E aveva cercato di correggere solo il comportamento più grossolano: incornate incontrollabili sui reticolati elettrici, o sfregamenti della pelle sui tronchi degli alberi. Quelli erano i comportamenti che aveva predeterminato, trasmessi da disegni originari. </p><p class="calibre2">
E i limiti della sua scienza gli avevano lasciato una misteriosa sensazione riguardo ai dinosauri nel parco. Non era mai stato sicuro, mai veramente sicuro del tutto se il comportamento degli animali fosse storicamente esatto o meno. Si stavano comportando come s'erano realmente comportati nel passato? Era una domanda aperta alla quale, in ultima analisi, non si poteva rispondere. </p><p class="calibre2">
E sebbene Wu non l'avrebbe mai ammesso, la scoperta che i dinosauri stavano procreando rappresentava una tremenda convalida del suo lavoro. Un animale che procrea è efficace in un modo fondamentale; era la prova che aveva messo bene insieme i pezzi. Aveva ricreato un animale vecchio milioni di anni con una precisione tale che la creatura poteva persino riprodurre se stessa. Ma intanto, guardando i raptor là fuori, era preoccupato dalla persistenza del loro comportamento. I raptor erano animali intelligenti e gli animali intelligenti si annoiano rapidamente. Ma gli animali intelligenti elaborano anche dei piani, e... </p><p class="calibre2">
Harding entrò nel corridoio dalla stanza di Malcolm. «Dov'è Ellie?». </p><p class="calibre2">
«Fuori». </p><p class="calibre2">
«Meglio che rientri. I raptor hanno lasciato il lucernario». </p><p class="calibre2">
«Quando?», chiese Wu, avvicinandosi alla porta. </p><p class="calibre2">
«Un attimo fa». </p><p class="calibre2">
Wu aprì di scatto la porta di fronte. «Ellie! Dentro, adesso! Adesso!». Scosse la testa. «So cosa sto facendo», disse. </p><p class="calibre2">
«Adesso Ellie, dannazione!». </p><p class="calibre2">
A Muldoon non piaceva che Wu stesse là con la porta aperta, e stava per dirlo quando vide un'ombra scendere dall'alto, e capì immediatamente cosa era successo. Wu fu tolto di peso dalla porta e Muldoon udì Ellie che urlava. Muldoon andò alla porta, guardò e vide Wu disteso sulla schiena, col corpo già squarciato dai grandi artigli, mentre il raptor gli scuoteva la testa e gli strappava gli intestini; sebbene Wu cercasse ancora debolmente di spingere via la grande testa, il raptor lo mangiava mentre era ancora vivo. Poi Ellie smise di gridare, si precipitò all'interno della recinzione e Muldoon sbatté la porta, sconvolto dall'orrore. Era accaduto tutto così velocemente! </p><p class="calibre2">
Harding disse: «È saltato giù dal tetto?». </p><p class="calibre2">
Muldoon annuì. Andò alla finestra, guardò fuori e vide che i quattro raptor all'esterno della recinzione stavano correndo via. Ma non inseguivano Ellie. </p><p class="calibre2">
Stavano tornando indietro, verso il Centro visitatori. Grant arrivò al termine dell'edificio di manutenzione e scrutò avanti, nella nebbia. Riusciva a sentire il ringhio dei raptor, parevano più vicini ora; poteva vederne i corpi mentre li superavano di corsa. Stavano dirigendosi al Centro visitatori. </p><p class="calibre2">
Si voltò a guardare Gennaro. </p><p class="calibre2">
Gennaro scosse la testa, no. </p><p class="calibre2">
Grant gli si avvicinò e gli sussurrò all'orecchio. «Non abbiamo scelta. Dobbiamo accendere i computer». </p><p class="calibre2">
Grant entrò nella nebbia. </p><p class="calibre2">
Dopo un istante, Gennaro lo seguì. </p><p class="calibre2">
 </p><p class="calibre2">
Ellie non ebbe il tempo di pensare. Quando il raptor saltò nella recinzione per attaccare Wu, lei si girò e si mise a correre più veloce che poteva verso il limite più lontano del Lodge. C'era uno spazio largo cinque metri tra la recinzione e il Lodge. Correva, senza udire se gli animali la inseguivano, sentiva solo il suo respiro. Svoltò l'angolo, vide un albero che si ergeva di fianco all'edificio, e saltò afferrando un ramo, si lanciò verso l'altro. Non provava panico. Provava una specie di sensazione esilarante mentre scalciava e vedeva le gambe sollevarsi davanti al viso, agganciò con le gambe un ramo più alto, e contraendo l'addome si tirò su rapidamente. Si trovava già a quattro metri dal suolo, e i raptor non la inseguivano ancora. Cominciava a sentirsi piuttosto bene quando vide il primo animale alla base dell'albero. Aveva la bocca sanguinolenta e pezzi di carne fibrosa pendevano dalle sue fauci. Ellie continuò a salir su veloce, una mano dopo l'altra, allungandosi e arrivando fin quasi a vedere la cima dell'edificio. Guardò di nuovo. </p><p class="calibre2">
Due raptor stavano arrampicandosi sull'albero. </p><p class="calibre2">
Ora si trovava a livello della cima del tetto, poteva vederne la ghiaia a solo un metro di distanza e le piramidi di vetro dei lucernari levarsi nella foschia. C'era una porta nel tetto; poteva raggiungere l'interno. Con uno slancio si gettò nel vuoto e atterrò scompostamente sulla ghiaia. La sua unica sensazione era una sorta di esaltazione come se stesse facendo un gioco che intendeva vincere. Corse per raggiungere la porta che conduceva alla tromba delle scale. Alle sue spalle, poteva udire i raptor che scuotevano i rami dell'albero. Erano ancora sull'albero. </p><p class="calibre2">
Raggiunse la porta e girò il pomello. </p><p class="calibre2">
La porta era chiusa a chiave. </p><p class="calibre2">
Ci volle un po' perché la sua euforia venisse intaccata da questa scoperta. La porta era chiusa a chiave. Era sul tetto e non poteva scendere.  <i class="calibre3">La</i> <i class="calibre3">porta era chiusa a chiave. </i> </p><p class="calibre2">
Picchiò alla porta, poi corse per raggiungere l'altro lato del tetto sperando vi fosse una via che portasse giù, ma c'era solo il verde contorno della piscina attraverso la nebbiolina mossa dall'aria. Tutt'attorno alla piscina c'erano rivestimenti di cemento. Tre, quattro metri di cemento. Troppo perché lei potesse saltare. Non c'erano alberi da cui scendere. Nemmeno scale. Nemmeno un'uscita antincendio. </p><p class="calibre2">
Niente. </p><p class="calibre2">
Ellie si voltò e vide i raptor saltare agilmente sul tetto. Corse verso il limite più lontano dell'edificio, sperando che lì vi potesse essere un'altra porta, ma non c'era. </p><p class="calibre2">
I raptor venivano lentamente verso di lei, la inseguivano furtivi, scivolando silenziosamente tra le piramidi di vetro. Guardò giù. Il bordo della piscina distava tre metri. </p><p class="calibre2">
Troppo. </p><p class="calibre2">
I raptor erano più vicini, e lei illogicamente pensò:  <i class="calibre3">non è sempre così? </i></p><p class="calibre2">
 <i class="calibre3">Qualche piccolo errore incasina sempre tutto. </i> Si sentiva ancora in preda alle vertigini, provava ancora una sensazione esilarante e non poteva credere che questi animali l'avrebbero presa, non poteva credere che la sua vita sarebbe finita in questo modo. Non sembrava possibile. Si trovò avvolta in una specie di allegria protettiva. Semplicemente non credeva che sarebbe accaduto. Il raptor ringhiò. Ellie indietreggiò, spostandosi verso il limite più lontano del tetto. Trattenne il fiato, poi cominciò a accelerare verso il bordo. Mentre correva vide la piscina, sapeva che era troppo distante, ma pensò: <i class="calibre3">che diavolo</i>,  <i class="calibre3"> </i> e si lanciò nel vuoto. E cadde. </p><p class="calibre2">
E con un colpo pungente, si sentì avvolta nel freddo. Era sott'acqua. Ce l'aveva fatta! Salì in superficie, alzò gli occhi verso il tetto e vide i raptor che la guardavano. Capì che se lei ce l'aveva fatta, ce l'avrebbero fatta anche i raptor. Diede alcune bracciate nell'acqua e pensò,  <i class="calibre3">sanno nuotare i</i> <i class="calibre3">raptor</i>? Era sicura che ne fossero capaci. Probabilmente sanno nuotare come i coccodrilli. </p><p class="calibre2">
I raptor si allontanarono dal bordo del tetto. Poi udì Harding chiamare </p><p class="calibre2">
«Sattler?» e capì che aveva aperto la porta de! tetto. I raptor stavano andando verso di lui. In tutta fretta, saltò fuori dalla piscina e corse verso il Lodge. </p><p class="calibre2">
 </p><p class="calibre2">
Harding aveva fatto i gradini verso il tetto due per volta e aveva spalancato la porta senza pensare. «Sattler!», urlò. Poi si fermò. La nebbiolina soffiava tra le piramidi sul tetto. I raptor non erano in vista. </p><p class="calibre2">
«Sattler!». </p><p class="calibre2">
Era così preccupato per la Sattler che passò un istante prima che s'accorgesse del suo errore. Avrebbe dovuto riuscire a vedere gli animali, pensò. Nell'attimo successivo, l'artigliato arto anteriore l'agguantò di fianco alla porta, attanagliandogli il petto. Provò un dolore lancinante, e ci vollero tut-te le sue forze per tirarsi indietro e chiudere la porta. Dalle scale udì Muldoon urlare: «È qui, è già dentro». Dall'altra parte il raptor ringhiava, Harding sbatté di nuovo la porta, gli artigli si ritrassero, chiuse la porta con un rimbombo metallico e cadde tossendo sul pavimento. </p><p class="calibre2">
 </p><p class="calibre2">
«Dove stiamo andando?», chiese Lex. Erano al secondo piano del Centro visitatori. Un corridoio con le pareti di vetro correva per tutta la lunghezza dell'edificio. </p><p class="calibre2">
«Alla sala controllo», disse Tim. </p><p class="calibre2">
«Dov'è?». </p><p class="calibre2">
«Quaggiù da qualche parte». Tim guardava i nomi stampati sulle porte mentre le sorpassavano. Dovevano essere gli uffici: GUARDIANO DEL </p><p class="calibre2">
PARCO... SERVIZI OSPITI... DIRETTORE GENERALE... DIRETTORE AMMINISTRATIVO... Giunsero a un divisorio di vetro con una targa: </p><p class="calibre2">
 </p><h1 class="calibre4">AREA CHIUSA </h1><p class="calibre2">
ACCESSO CONSENTITO AL SOLO </p></body>
</html>
